<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199293</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199293</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199293--91</head>
          <docDate when="1993-04-14">1993-04-14</docDate>
        </div>
      </front>
      <body>
        <div>
          <note>
            1 § Ledighet
          </note>
          <note>
            Talmannen meddelade att Sten Andersson i
          </note>
          <note>
            Stockholm (s) ansökt om ledighet för enskilda angelägenheter
            under tiden den 1 --31 maj.
          </note>
          <note>
            Kammaren biföll denna ansökan.
          </note>
          <note>
            Talmannen anmälde att Bengt Lindqvist (s) skulle tjänstgöra som
            ersättare för Sten Andersson i
          </note>
          <note>
            Stockholm.
          </note>
          <note>
            2 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositionerna
          </note>
          <note>
            1992/93:189 till trafikutskottet
          </note>
          <note>
            1992/93:192, 208 och 217 till skatteutskottet
          </note>
          <note>
            1992/93:230 till utbildningsutskottet
          </note>
          <note>
            1992/93:236 till kulturutskottet
          </note>
          <note>
            1992/93:241 till skatteutskottet
          </note>
          <note>
            Motionerna
          </note>
          <note>
            1992/93:Jo93--Jo95 till jordbruksutskottet
          </note>
          <note>
            3 § Förnyad bordläggning
          </note>
          <note>
            Föredrogs men bordlades åter
          </note>
          <note>
            Socialutskottets betänkande 1992/93:SoU15
          </note>
          <note>
            Utbildningsutskottets betänkanden
          </note>
          <note>
            1992/93:UbU11 och UbU21
          </note>
          <note>
            Trafikutskottets betänkanden 1992/93:TU25, TU26
          </note>
          <note>
            och TU33
          </note>
          <note>
            Jordbruksutskottets betänkande 1992/93:JoU16
          </note>
          <note>
            Bostadsutskottets betänkanden 1992/93:BoU11
          </note>
          <note>
            och BoU15--BoU18
          </note>
          <note>
            Meddelande om samlad votering
          </note>
          <note>
            Talmannen meddelade att lagutskottets betänkanden LU22, LU36,
            LU37 och LU38 samt socialförsäkringsutskottets betänkande SfU7
            skulle avgöras i ett sammanhang efter avslutad debatt.
          </note>
          <note>
            4 § Olovliga bortföranden av barn samt vårdnad och umgänge m.m.
          </note>
          <note>
            Föredrogs
          </note>
          <note>
            lagutskottets betänkande
          </note>
          <note>
            1992/93:LU22 Olovliga bortföranden av barn samt vårdnad och umgänge
            m.m. (prop. 1992/93:139).
          </note>
          <note type="speaker">
            Anf. 1 MAJ-LIS LÖÖW (s):
          </note>
          <note>
            Fru talman! Det betänkande som vi nu behandlar bygger på en proposition
            och 21 motioner som omfattar ett flertal olika förslag och yrkanden,
            men lagutskottet lägger ändå fram ett enigt betänkande.
          </note>
          <note>
            Det kan i och för sig betyda att det kanske inte får så stor
            uppmärksamhet, eftersom det brukar vara debatterna i kammaren
            och konflikterna som får uppmärksamhet utåt. Men detta är ett
            mycket viktigt betänkande, inte minst för de barn som vi i lagutskottet
            har önskat att värna om.
          </note>
          <note>
            Förra året var det ganska stor uppmärksamhet omkring en del av
            det som vi i dag behandlar i betänkandet, nämligen de olovliga
            bortförandena och de svåra frågorna omkring barn i internationella
            relationer, där det slutar på det tragiska sättet att ett barn
            förs till ett annat land, att man omöjliggör för en förälder att
            över huvud taget utöva någon umgängesrätt så att föräldern kanske
            inte får se sitt barn på många år, om ens någonsin.
          </note>
          <note>
            Lagutskottet hade en stor hearing omkring dessa frågor. Mycket
            av det som vi i dag beskriver och våra ställningstaganden bygger
            på det som kom fram vid den utfrågningen.
          </note>
          <note>
            Även om vi formellt avstyrker alla de motioner som behandlas
            i detta betänkande, vill jag ändå understryka att det finns mycket
            som är tänkvärt i dessa motioner. Vi för tidvis långa resonemang
            omkring frågorna. Men utskottet anser att det mesta redan är tillgodosett.
            I en del saker delar vi i utskottet över huvud taget inte uppfattningen
            i motionerna. En del saker påkallar enligt utskottet inte något
            initiativ just nu från riksdagens sida.
          </note>
          <note>
            Familjerätten i Sverige har under de senaste 20 åren förändrats
            med flera beslut, inte minst på det område som handlar om vårdnad,
            umgänge och tvister omkring detta. Hur förfar man i vårdnadstvister
            när barnet och båda föräldrarna inte bor tillsammans? Det här
            är kanske den allra svåraste delen av familjerätten. Två grundidéer
            har legat bakom förändringsarbetet. För det första är det barnens
            bästa som skall stå i förgrunden. Det är barnens rätt till båda
            föräldrarna. För det andra:
          </note>
          <note>
            lagen skall i största möjliga mån ge föräldrarna möjlighet och
            rätt till umgänge och också stötta föräldrarna i deras strävan
            att lösa tvisterna om en gemensam vårdnad själva efter en separation.
          </note>
          <note>
            Så långt är allt gott och väl. Men det här är samtidigt ett bra
            exempel på ett område där lagstiftningen, möjligheterna att lagstiftningsvägen
            lösa konflikter, har sina begränsningar. En aldrig så effektiv
            och klok lagstiftning, aldrig så effektiva och kloka människor
            och instanser som träder in och försöker lösa eventuella tvister
            med hjälp av lagen kommer ändå till korta när människor inte accepterar
            lagen, inte accepterar domstolsutslag och framför allt inte kan
            se till barnets bästa.
          </note>
          <note>
            Man kan inte äga ett barn, heter det i en dikt. Jag tycker att
            det mest tragiska man kan se i den problematik som vi nu diskuterar
            är att barnet blir ett slagträ i en konflikt som för det mesta
            inte alls har med barnet att göra. Själva tvisten blir så uppslitande
            för barnet att det aldrig, oavsett utgången, kan sägas ha varit
            för barnets bästa, oavsett vad man sedan har för ambitioner i
            lagen.
          </note>
          <note>
            Som jag sade har de mest uppmärksammade fallen under den senaste
            tiden varit fall där umgängesrätten från den ena förälderns sida
            har utnyttjats, eller rättare sagt missbrukats, för att föra bort
            barn eller utsätta barn för övergrepp. Hur får vi en lag och en
            tillämpning av lagen som skyddar mot detta, samtidigt som vi skall
            klara den svåra balansgången att inte ytterligare försvåra för
            alla de föräldrar, framför allt fäder, som i dag redan tycker
            att de har väldigt litet stöd från samhället för sin umgängesrätt
            som de förnekas? Om vi utgår från, som jag tror att vi alla gör,
            att barnen berikar livet för sina föräldrar kan man verkligen
            förstå den förtvivlan och desperation som många föräldrar känner,
            också morföräldrar resp. farföräldrar, om de avskärmas från kontakten
            med sitt barn och barnbarn.
          </note>
          <note>
            Jag skall nöja mig med att rent konkret peka på några saker som
            vi tar upp i betänkandet. Vi betonar vikten av att vi ytterligare
            kommer en bit på vägen och kommer så långt som möjligt när det
            gäller de internationella överenskommelserna, att vi -- vid sidan
            om att försöka få med så många nationer som möjligt i de konventioner
            som reglerar det här internationellt -- också fortsätter strävan
            att komma överens bilateralt med de stater som inte har anslutit
            sig till konventioner och där det kan finnas anledning för oss
            att vara speciellt uppmärksamma, därför att det finns många relationer
            mellan över nationsgränserna.
          </note>
          <note>
            Utskottsmajoriteten pekar också på att det är viktigt att Sverige,
            om vi träffar avtal och ansluter oss till konventioner och vill
            att flera skall göra det, som nation själv lever upp till detta.
            Vi får inte fördröja eller konstra till den process som uppstår
            om ett barn enligt ett domstolsutslag eller någon annan lösning
            av en vårdnadstvist skall återföras till något annat land.
          </note>
          <note>
            Vi betonar också vikten av snabbare handläggning i alla de instanser
            som har att göra med tvistemål av den här typen, såväl hos de
            social myndigheterna som hos framför allt rätten. Vi tar upp frågan
            om barns ställning i mål om vårdnads- och umgängesrätt. Jag tror
            att man kan gå vidare när det gäller möjligheterna att i större
            utsträckning höra barnet.
          </note>
          <note>
            I enlighet med den proposition som behandlas i betänkandet finns
            det också genom en ny lagstiftning en tydligare markering av att
            rätten måste beakta riskerna för övergrepp eller bortförande,
            när den tar upp mål om vårdnad och umgänge.
          </note>
          <note>
            En fråga som har diskuterats ganska mycket i utskottet handlar
            om de kunskaper som finns hos olika yrkesgrupper som kommer i
            kontakt med eller skall besluta i dessa ärenden. Det gäller alltifrån
            socialassistenter till domare. Vi har diskuterat framför allt
            kring domarna, eftersom det finns ett krav i en motion på att
            man skall införa särskilda familjedomstolar. Utskottet avvisar
            detta krav, men framhåller att det är viktigt att den utbildning
            som nu har påbörjats i Domstolsverkets regi fortsätter. Det är
            också viktigt att
          </note>
          <note>
            Socialstyrelsens anvisningar och
          </note>
          <note>
            Brottsförebyggande rådets forskningsresultat tas till vara när
            det gäller kunskaperna hos berörda yrkesgrupper.
          </note>
          <note>
            Denna process är långt ifrån färdig. Det finns säkert ytterligare
            saker som kan göras, både för att effektivisera och för att spetsa
            vapnen när det gäller lagstiftningen. En fråga man ställer sig
            inför framtiden är: Finns det något ytterligare som man kan göra
            för att undvika processer i sådana här mål? Vi har med stort intresse
            tagit del av det som
          </note>
          <note>
            Domstolsutredningen har kommit fram till om samarbetsavtal eller
            avtal utan domstolens inblandning. Denna utredning har nyss remissbehandlats
            och är nu föremål för övervägande i departementet. Vi ser med
            stort intresse fram emot de slutsatser som man kommer att dra,
            och vi förväntar oss naturligtvis förslag till riksdagen.
          </note>
          <note>
            Fru talman! Diskussionerna och arbetet kring dessa grannlaga
            frågor fortsätter säkert. Det har ett viktigt symbolvärde att
            utskottet lägger fram ett enigt betänkande i dag. Man önskar att
            detta faktum skulle kunna utgöra en signal till de föräldrar som
            tvistar om vårdnads- och umgängesrätt, att riksdagen är enig om
            grundprinciperna i lagstiftningen. Det är barnens bästa och barnens
            rätt till båda sina föräldrar som skall gälla.
          </note>
          <note type="speaker">
            Anf. 2 HOLGER GUSTAFSSON (kds):
          </note>
          <note>
            Fru talman! Jag vill med stor glädje understryka det som utskottets
            ordförande har sagt här, och det gör jag som representant för
            majoriteten i utskottet. Vi är väldigt glada för att vi kan lägga
            fram ett enigt betänkande för riksdagen i dessa viktiga frågor.
          </note>
          <note>
            Jag vill naturligtvis också yrka bifall till hemställan i betänkande
            LU22.
          </note>
          <note>
            De två huvudpunkter som regeringen lyfter fram i sin proposition
            är just det som Maj-Lis Lööw har betonat. Den första punkten är
            att man skall effektivisera förfarandet när ett barn har förts
            bort eller bortrövats. Det kan gälla både inom och framför allt
            utom landet. Det är väldigt arbetssamt för alla inblandade, såväl
            barn som föräldrar, när tiden bara går. Det är de skador som då
            kan uppstå som man vill undvika.
          </note>
          <note>
            Den andra punkten är att domstolen i än högre grad skall beakta
            risken för att barnet utsätts för övergrepp eller för att barnet
            bortförs, kvarhålls eller på annat sätt far illa. Rättens ansvar
            här för att ta hänsyn till det enskilda barnet poängteras verkligen
            i lagstiftningen.
          </note>
          <note>
            Utskottet har också uttalat att en möjlig väg att kanske pröva
            mera är att använda kontaktpersoner i dessa sammanhang. Det skulle
            underlätta att nå målet, att föräldrar så mycket som möjligt får
            umgås med sina barn, även under svåra förhållanden.
          </note>
          <note>
            Vi har också i utskottet haft en genomgång av många av de frågor
            som tas upp i motionerna.
          </note>
          <note>
            Diskussionen har varit djup och ingående. Jag vill än en gång
            understryka värdet av att vi är eniga i den här frågan.
          </note>
          <note>
            Utskottet gjorde en resa i höstas. Vi besökte bl.a.
          </note>
          <note>
            familjedomstolar i Australien. För min personliga del anser jag
            att det finns intressanta inslag i sådana domstolar, eftersom
            de gör det möjligt att ytterligare lyfta fram familjerättsfrågorna
            i vårt rättssamhälle, att skapa intresse och kanske litet status
            kring dessa frågor. Då kan kunniga och erfarna människor attraheras
            till familjelagstiftningen. Men vi är ännu inte mogna för familjedomstolar
            -- ett krav som har tagits upp i en motion -- enligt diskussionerna
            i utskottet. Det är helt klart. Men det finns intressanta inslag.
          </note>
          <note>
            Utskottets strävan är att oavsett familjeförhållandena se till
            barnets bästa. Man kan tyvärr kostatera att familjesituationen
            i vårt land många gånger är mycket splittrad och förhållandena
            blir alltmer komplicerade.
          </note>
          <note>
            Lagstiftaren kan då koncentrera sig på barnet och barnets relationer
            till båda sina föräldrar. Tyvärr kan vi inte nå hundraprocentigt
            fram till det mål som vi vill uppnå med lagstiftningen, vilket
            också
          </note>
          <note>
            Maj-Lis Lööw sade. Det krävs också att föräldrarna verkligen
            inte bara visar sin bästa vilja utan även i praktisk handling
            värnar om sina barns rätt till umgänge med båda föräldrarna. Utskottet
            är dock enigt om inriktningen att eftersträva barnets bästa i
            dessa situationer.
          </note>
          <note>
            Fru talman! Avslutningsvis vill jag återigen yrka bifall till
            hemställan i utskottets betänkande nr 22.
          </note>
          <note type="speaker">
            Anf. 3 EVA ZETTERBERG (v):
          </note>
          <note>
            Fru talman! Frågan om olovligt bortförande av barn har varit
            föremål för många överläggningar här i kammaren. Den har engagerat
            företrädare för samtliga partier. Det är bra att så har skett,
            eftersom det är en fråga som upprör de flesta av oss.
          </note>
          <note>
            Barn skiljs från sina föräldrar, och trots att det finns domar
            kommer inte barnet till den förälder som har tilldömts vårdnaden.
            Därför tycker jag att det är bra att det har kommit ett förslag
            för att stärka situationen för de barn som hamnat i de oroliga
            vårdsnadstvisterna.
          </note>
          <note>
            Precis som Maj-Lis Lööw tog upp här tidigare, tror jag inte att
            vi kan gardera oss mot alla situationer.
          </note>
          <note>
            Det kommer tyvärr på nytt att inträffa att barn skiljs från föräldrar.
            Trots att det finns vårdnadsdomar som tilldömer den förälder som
            i detta fall bor i Sverige vårdnaden om barnen, kommer detta säkerligen
            att upprepas. För de föräldrar som trots allt hamnar i den situationen
            är det viktigt att lagstiftningsvägen och genom sociala insatser
            på alla sätt försöka att förebygga situationen, att göra det svårt
            för föräldrar att olovligen utföra barn ifrån Sverige, att underlätta
            och ge allt tänkbart stöd från samhället. Det är sådana åtgärder
            som vi kan vidta. Därför tycker jag att förslaget i betänkandet
            för saken framåt.
          </note>
          <note>
            Det som jag tycker saknas något i betänkandet och där man inte
            har kommit så långt är, som vi i tidigare motioner har efterlyst,
            just insatser för ett starkare stöd från svensk sida -- UD, socialförvaltningen
            eller, som har föreslagits, inrättande av en avdelning inom Socialstyrelsen
            eller någon annan central instans -- för att ge professionell
            hjälp till föräldrar som befinner sig i denna situation. På detta
            område finns det fortfarande brister.
          </note>
          <note>
            Det är viktigt att vi också uppmärksammar de fall då Sverige
            inte fullföljer sina förpliktelser. Jag tänker då på ett fall
            som nyligen var uppe i en domstol -- jag tror att det var i Göteborg
            -- där mamman tilldömdes vårdnaden efter att olovligen ha utfört
            sitt barn ifrån Frankrike, där pappan tidigare hade tilldömts
            vårdnaden. Det är viktigt att man ser detta från båda sidor, så
            att man inte ensidigt tror att svenska föräldrar hela tiden berövas
            vårdnaden, utan att det faktiskt också händer åt det motsatta
            hållet. Från svensk sida måste vi då vara beredda att respektera
            de lagar och domslut som finns i andra länder och inte försvåra.
          </note>
          <note>
            Andra frågor som tas upp i detta betänkande är umgängesfrågor,
            där representanter från samtliga partier i en motion har tagit
            upp hur man skall stärka barnens ställning just i umgängesmål.
            De rättsliga instanserna måste i mycket högre grad lyfta fram
            barnets rätt till sina föräldrar och barnets rätt att föra sin
            talan, så att det inte blir föräldrarätten som får dominera.
          </note>
          <note>
            Jag kan konstatera att vår motion inte har tillstyrkts, men samtidigt
            ser jag att positionerna har förts framåt. Man har i utskottet
            i stort understrukit våra krav, och man upprepar att måste ske
            förändringar här. Det skall inte finnas schablonmässiga domar
            som innebär att en ettåring eller tolvåring skall ha precis samma
            umgängesregler med den förälder som är tilldömd umgänge, utan
            man måste se det individuellt. Det finns och har tidigare funnits
            krav från utskottet som inte har lett till några förändringar.
            I
          </note>
          <note>
            betänkandet hänvisas till en pågående departementsutredning i
            vilken sägs att ett sådant förslag skall presenteras 1993. Vad
            jag har förstått har detta sedan länge hävdats. Det är väl bara
            att konstatera att ett förslag i den riktning som stärker barnens
            situation nu måste komma.
          </note>
          <note>
            En annan fråga som har tagits upp i samma motion, liksom i flera
            andra motioner, gäller utbildning av domare. Vi hade också tagit
            med kravet på utbildning av advokater. Men det anses att riksdagen
            inte har rätt att lägga sig i den typen av frågor. Men jag vill
            understryka att den frågan är lika angelägen. Man pekar i betänkandet
            på en rad insatser som har gjorts för att ge mer kunskap och utbildning
            till just domargruppen. Men jag kan konstatera att det i förhållande
            till behovet ändå är litet som sker och att det är svårt att få
            fram pengar till sådan verksamhet. Det krävs säkerligen betydligt
            mer än det som redan är på gång.
          </note>
          <note>
            Jag vill också bara kort kommentera den motion som Margareta
            Viklund har lagt vad gäller sammankoppling av incestärenden och
            vårdnadsmål. Förvisso är det som står i betänkandet sant, att
            redan nuvarande lagstiftning skall gardera att detta inte sker.
            Men samtidigt vet vi att de föräldrar som hamnar i situationen
            med misstanke om incest känner sig tvingade att låta sina barn
            umgås med den förälder som de befarar har begått incest med sina
            barn. Det gör att denna fråga är mycket grannlaga, och jag tror
            att den ändå kvarstår, även om lagstiftningen så att säga inte
            är ett hinder i vägen. Men det är viktigt att man följer den för
            att se till att dessa barn skyddas extra mycket.
          </note>
          <note>
            Slutligen vill jag ta upp frågan om umgängesresor, som finns
            med i detta betänkande. Det är ett gammalt krav som Vänsterpartiet
            många gånger har framfört, nämligen att föräldrar som bor väldigt
            långt ifrån det barn som man har umgängesrätt med och som kanske
            har dålig ekonomi, skulle få rätt till bidrag för att kunna fullgöra
            sin umgängesplikt och se till att det blir av att de träffar sina
            barn. Det finns också andra förslag från Karin Pilsäter på detta
            område som jag definitivt tycker kan beaktas, nämligen att man
            i stället skulle ge rätt att yrka skatteavdrag på grund av umgängesresor.
            För min och Vänsterpartiets del spelar inte det sätt på vilket
            man gör detta så stor roll. Det kan mycket väl vara på det sätt
            som Karin Pilsäter anför. Men det är viktigt att dessa frågor
            tas upp, och att man ser till att underlätta för den förälder
            som har umgängesrätt och som bor långt ifrån sitt barn. Det skall
            inte vara så, att föräldrar som vill använda sin umgängesrätt
            inte skall kunna göra det av ekonomiska skäl. Man pekar i betänkandet
            på att det fanns en departementspromemoria, som tack och lov stoppades
            därför att det fanns många dåliga förslag i den. I promemorian
            skulle också frågan om umgängesresor tas upp. Men i och med att
            det inte blev någon proposition om bidragsförskotten, menar jag
            att frågan om umgängesresor kvarstår.
          </note>
          <note>
            Jag hoppas att man från departementets sida kommer att ta upp
            dessa frågor, därför att det är viktigt att man löser dem.
          </note>
          <note>
            Till slut vill jag bara yrka bifall till betänkandet. Jag konstaterar
            att vi får fortsätta att arbeta med dessa frågor. Det känns definitivt
            inte så, att de är lösta i och med att vi har fattat beslut om
            de förslag som finns i betänkandet. Arbetet måste fortsätta.
          </note>
          <note type="speaker">
            Anf. 4 NILS NORDH (s):
          </note>
          <note>
            Fru talman! I detta betänkande behandlas min och
          </note>
          <note>
            Kent Carlssons motion om stärkt skydd mot bortrövande av barn.
            I motionen pekar vi på den oro och rädsla som många mammor upplever
            när hotet har uttalats. Jag har vid ett flertal tillfällen träffat
            just dessa mammor, och jag kan inte med ord beskriva hur de upplever
            sin situation. De står nämligen under en psykisk press inför att
            deras barn skall tas omhand och föras bort någonstans där de inte
            kan få kontakt med dem.
          </note>
          <note>
            Genom de samtal som jag har haft har jag ändå fått en del klart
            för mig. Vad är det egentligen som spirar upp i en mammas huvud
            i en sådan situation?
          </note>
          <note>
            Det är åtskilliga frågor. Finns det över huvud taget någon förutsättning
            för att det skall bli ett bra umgänge mellan mig, pappan och barnet?
            Skall jag behöva leva i hemlighet därför att pappan har hotat
            med att röva bort barnet? Har jag i detta samhälle ändå inte rätt
            till ett bättre skydd inför det hot som jag står inför?
          </note>
          <note>
            Ja, det är några av de frågor som ganska direkt har ställts till
            mig.
          </note>
          <note>
            Fru talman! Jag tror inte att någon mamma vägrar att tillåta
            umgänget med pappan. Hon vet att barnets umgänge med både pappa
            och mamma är välgörande för dess fortsatta framtida utveckling.
          </note>
          <note>
            Men där vägran mot umgänge uppstår har det självklart sin grund
            i mammans rädsla för att helt förlora barnet genom ett bortrövande
            eller -- som jag skulle vilja uttrycka det -- ren kidnappning.
          </note>
          <note>
            Kan det vara rätt att en mamma döms att betala tiotusentals kronor
            därför att hon står inför just det uttalade hotet om att barnet
            skall rövas bort och föras till ett annat land? Jag anser inte
            det.
          </note>
          <note>
            Man skulle kunna orda ganska mycket om just dessa olika fall.
            Men jag skall för att knappa in på tiden nöja mig med att instämma
            i vad Maj-Lis
          </note>
          <note>
            Lööw konstaterade i sitt anförande. Det är positivt att utskottet
            har varit enigt. Det är positivt att frågorna förs framåt. Jag
            instämmer också i Eva
          </note>
          <note>
            Zetterbergs uttalande att det inte får stanna med detta. Arbetet
            måste fortsätta så att vi kan få en ordentlig lösning på problemet.
          </note>
          <note>
            Till sist, fru talman, beklagar jag att inte
          </note>
          <note>
            Bortrövade barns förening, en ideell organisation, har kunnat
            få det vi pekar på i vår motion, nämligen ett bidrag för att kunna
            stå till tjänst för dessa mammor, som verkligen behöver allt stöd.
          </note>
          <note type="speaker">
            Anf. 5 MARGARETA VIKLUND (kds):
          </note>
          <note>
            Fru talman! Trots det relativt starka sociala samhälleliga skyddsnät
            som finns i Sverige far ändå många barn illa. De kan utnyttjas
            sexuellt av närstående vuxna. De kan leva i själslig och kroppslig
            vanvård och misshandlas dagligen, en del t.o.m. till döds. Ofta
            förekommer olika former av barnmisshandel samtidigt.
          </note>
          <note>
            Sexuella övergrepp mot barn är kanske det mest tabubelagda brott
            som finns. Både pojkar och flickor drabbas. Den faktiska förekomsten
            av barnmisshandel och sexuella övergrepp är okänd.
          </note>
          <note>
            Olika undersökningar från skilda länder visar att, under de senaste
            åren, 5--15 % av alla kvinnor och
          </note>
          <note>
            3--8 % av alla män före 18 års ålder har utsatts för påtvingat
            sex av en vuxen.
          </note>
          <note>
            Trots föräldrars rätt till sina barn enligt föräldrabalken och
            barns behov av att ha båda sina föräldrar anser jag att barnets
            uppgifter och önskan i rättssammanhang måste ha stor betydelse,
            när barnet på olika sätt uttrycker dels att det utsatts för övergrepp,
            dels att det inte vill träffa en förälder.
          </note>
          <note>
            Det är också viktigt att man sätter tilltro till den persons
            uppgifter som känner barnet bäst och att man även tillmäter denna
            persons vittnesmål ograverad och full betydelse vid en rättslig
            prövning.
          </note>
          <note>
            Det måste anses fel och från barnets synpunkt helt rättsvidrigt
            att se på och bedöma incest som en vårdnadstvist, vilket man kan
            få intryck av ibland.
          </note>
          <note>
            Jag tycker att man i så fall ser alldeles för lätt på problemet
            och inte har trängt in i vad frågan egentligen gäller. Det går
            inte att dölja de svåra problem som incest innebär genom att se
            förbi de uppenbara signaler och vittnesmål som bl.a.
          </note>
          <note>
            barnet, den andre föräldern, daghemspersonal, lärare och andra
            ger. En fråga om incest får i rättsliga sammanhang inte göras
            om till en fråga om vårdnad.
          </note>
          <note>
            Det talas ibland om risken för falsk anklagelse när det gäller
            incest. Men enligt all tillgänglig litteratur är det ytterst ovanligt
            med falsk angivelse. Det enda fall som man känner till är en man,
            som gjorde en falsk angivelse om en påstådd incest mellan en kvinna
            och ett barn. Han erkände sedan att anmälan var falsk. Det finns
            nästan inte heller några kända fall utomlands.
          </note>
          <note>
            Den föreslagna ändringen av 6 kap. 15 §
          </note>
          <note>
            föräldrabalken är bra. Den innebär att beslutet om umgänge skall
            påverkas när det finns faktiska omständigheter som pekar på en
            risk för sexuella övergrepp. Det förslaget tillgodoser viktiga
            delar av kraven i min motion.
          </note>
          <note>
            Det är också viktigt att både utredare och beslutsfattare på
            alla nivåer, inklusive domstolar, har kunskaper så att de kan
            tolka barns brottsberättelser för att rätt kunna hantera dessa
            berättelser och barnens situation. Det är en katastrof för ett
            barn, då en incestmisstänkt förälder eller annan som har begått
            ett brott mot barnet frias i domstolen. Rättsväsendet och andra
            instanser som möter barn som far illa behöver ha kunskap om hur
            barn som är offer för sexuella övergrepp skall bemötas.
          </note>
          <note>
            Personalen vid barnavårdscentralerna, i den övriga primärvården
            och inom barnomsorgen bör så fort som möjligt få en ökad utbildning
            i hur man undersöker och upptäcker barn som misshandlas, inklusive
            utsätts för incest. De måste också läras att uppmärksamma symtom
            på psykiska problem hos både barnen och föräldrarna. Ett sätt
            att göra de misshandlade barnen synliga är att satsa mer på barnhälsovården,
            då ungefär 99 % av alla barn i förskoleåldern undersöks där med
            jämna mellanrum.
          </note>
          <note>
            Ytterligare ett sätt att hjälpa barn så att de inte far illa
            är att satsa på föräldrautbildning. Jag anser att den verksamheten
            måste få ökad status och erkännande från samhället.
          </note>
          <note>
            Frågan om barn som far illa måste ständigt hållas aktuell och
            på olika sätt bevakas. I det arbetet anser jag sammanfattningsvis.
          </note>
          <note>
            att barn såsom brottsoffer måste ges ökat stöd,
          </note>
          <note>
            att samarbetet mellan lokala och regionala organ måste bli bättre
            för att på ett bra sätt hjälpa barn som far illa,
          </note>
          <note>
            att tilltron till barns vittnesmål i rättsliga sammanhang måste
            öka,
          </note>
          <note>
            att incestfall inte skall bedömas såsom vårdnadstvister och
          </note>
          <note>
            att personal, poliser, psykologer, jurister, barnhälsovårdspersonal
            och andra som har att göra med barn i svåra situationer måste
            vara utbildade för den uppgiften.
          </note>
          <note>
            Fru talman! Jag har inte något annat yrkande än om bifall till
            utskottets hemställan. Jag gläder mig åt att utskottet har varit
            enigt.
          </note>
          <note type="speaker">
            Anf. 6 MAJ-LIS LÖÖW (s):
          </note>
          <note>
            Fru talman! Jag vill än en gång understryka att utskottet delar
            den upprördhet som har kommit till uttryck i Margareta Viklunds
            och i Nils Nordhs inlägg både när det gäller sexuella övergrepp
            mot barn och när det gäller det faktum att barn förs bort till
            annat land och aldrig mer får ses av den ena föräldern.
          </note>
          <note>
            Propositionen och det betänkande som vi nu behandlar rör just
            möjligheterna att med lagstiftningens och de rättsliga instansernas
            hjälp förebygga detta. Vi tror att instrumenten har blivit något
            spetsade.
          </note>
          <note>
            Jag vill även understryka att incest är en sak som skall lösas
            för sig i rättsliga sammanhang. Självklart får man inte lösa frågan
            om incest genom en vårdnadstvist. Därför har utskottet mycket
            starkt betonat att det måste finnas konkreta omständigheter som
            talar för att det finns risk för övergrepp för att det skall påverka
            umgängesbeslutet. Men man måste givetvis beivra incest som det
            brott det är.
          </note>
          <note type="speaker">
            Anf. 7 NILS NORDH (s):
          </note>
          <note>
            Fru talman! Jag skall vara mycket kortfattad.
          </note>
          <note>
            Jag tror att det måste till en kombination av både lagstiftning
            och framför allt utbildning av socialtjänstemännen som handhar
            just dessa ärenden om bortrövande av barn och det hot som föreligger.
            Jag tror inte på enbart lagstiftning, utan jag tror mer på att
            utbildning och kunskap om olika kulturer skulle vara till nytta
            för oss i detta sammanhang.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 8 §.)
          </note>
          <note>
            5 § Äktenskaps- och sambofrågor
          </note>
          <note>
            Föredrogs
          </note>
          <note>
            lagutskottets betänkande
          </note>
          <note>
            1992/93:LU36 Äktenskaps- och sambofrågor.
          </note>
          <note type="speaker">
            Anf. 8 MAJ-LIS LÖÖW (s):
          </note>
          <note>
            Fru talman! Utskottets ställningstagande till det som vi reservanter
            anför skiljer sig inte så mycket i år från förra året då vi behandlade
            frågan om registrerat partnerskap för homosexuella, som ju är
            en av de viktigaste frågorna i detta betänkande. Det finns också
            en socialdemokratisk reservation om detta i betänkandet. Den enda
            skillnaden från förra året är väl att det har gått ytterligare
            ett år utan att det har hänt något i denna fråga.
          </note>
          <note>
            Såvitt jag förstår har vi den paradoxala situationen att det
            finns en tämligen bastant majoritet i denna kammare för att vi
            skall ha en lag om registrerat partnerskap för homosexuella. Ändå
            kommer vi inte till skott när det gäller ett förslag och ett beslut.
          </note>
          <note>
            Man kan ändå konstatera att utredningen tycks ha kommit loss
            från sina fastlåsta positioner, och det har utlovats ett betänkande
            från utredningen i höst.
          </note>
          <note>
            Så vi får väl se hur långt vi har kommit nästa år när vi skall
            behandla denna fråga.
          </note>
          <note>
            Vi anser fortfarande att det vore av stort värde om denna kammare
            faktiskt kunde fatta ett beslut som ger uttryck för att vi vill
            ha en lagstiftning i fråga om detta. Jag tror att det skulle kunna
            lösa många knutar i denna debatt. Därför yrkar jag bifall till
            den socialdemokratiska reservationen som går ut på att riksdagen
            skall uttala ett önskemål om att vi vill ha en lagstiftning.
          </note>
          <note>
            Med det anförda nöjer jag mig denna gång.
          </note>
          <note type="speaker">
            Anf. 9 ELISABETH PERSSON (v):
          </note>
          <note>
            Fru talman! Jag vill först säga att jag är litet orolig för att
            jag kommer att överskrida de tolv minuter som jag har anmält,
            men jag skall försöka hålla mig inom rimliga tidsgränser.
          </note>
          <note>
            Under de senaste månadernas diskussion för eller emot en lag
            om registrerat partnerskap har jag som aldrig tidigare fått ta
            del av vad många människor har för funderingar omkring homosexualitet.
            Jag har själv lärt mig väldigt mycket som jag inte visste förut.
            Men jag har också insett att det finns väldigt mycket rädsla,
            tabun och myter kvar kring homosexualitet.
          </note>
          <note>
            Fru talman! Jag hoppas emellertid att vi i dag ska fatta beslut
            att införa rätt för homosexuella att ingå partnerskap, att vi
            skall ge samma rätt till likaberättigande som man gjorde i Danmark
            redan
          </note>
          <note>
            1989 och som, om jag är rätt underrättad, man gjorde i Norge
            för bara två veckor sedan. Men även om vi gör det, återstår en
            bra bit för att lyfta bort alla fördomar och myter kring homosexualitet
            och homosexuella.
          </note>
          <note>
            Det behövs fortfarande mycket samtal om dessa frågor även i fortsättningen.
            Det behövs mycket forskning om homosex. Det är nödvändigt att
            lyfta fram homosexuella människor och deras verk och gärningar
            som förebilder för oss andra. Det behövs en lagstiftning som jämställer
            homosexuella med heterosexuella.
          </note>
          <note>
            Samtal ger möjlighet för den blockerade och rädda människan att
            ge ord åt sin rädsla och att få svar på sina frågor. Forskning
            ger respektabel kunskap, kunskap som kan slå hål på myter och
            fördomar.
          </note>
          <note>
            Fördomar måste slås hål på, om inte annat för att fördomar föder
            rädsla.
          </note>
          <note>
            En progressiv lagstiftning är nödvändig för att understryka samhällets
            syn, nämligen att homosexualitet är en fullt ut accepterad sexuell
            läggning.
          </note>
          <note>
            Jag har alltså haft många samtal om partnerskap för homosexuella
            under den senaste tiden, både muntliga och skriftliga. Många har
            varit uppmuntrande och uttryckt glädje och förhoppningar om framgång
            i arbetet med en partnerskapslag. En del brev och samtal har skett
            i något slags ''all välmening-anda'' men avslöjat en förvånansvärd
            okunskap om homosexualitet och homosexuella människor. Många tycks
            nämligen tro att man väljer vilken sexuell läggning man vill ha.
            Homosexuella har valt att vara homosexuella och får så att säga
            därmed skylla sig själva. Det är en intressant åsikt. Analogt
            med ett sådant resonemang måste ju vara att heterosexuella också
            en gång gjort ett medvetet val att vara just heterosexuella.
          </note>
          <note>
            Fru talman och ärade kammarledamöter! Jag undrar om en enda av
            oss kan ställa oss upp och säga att det är på det sättet, att
            vi har gjort detta val. Nej, naturligtvis inte. Ingen av oss,
            vare sig vi är homo- eller heterosexuella, har valt vår sexuella
            läggning, och vi kan inte heller välja bort den.
          </note>
          <note>
            Sedan är det ju en helt annan sak att det för den homosexuelle
            kan ta tid och många gånger kan vara mycket svårare att inse och/eller
            acceptera sin sexualitet. Det vore ju naivt att tro att det är
            lika lätt att hitta sin sexuella identitet om man tillhör en liten
            minoritet som det är om man tillhör en övervägande majoritet.
            Att vara som man tror att alla andra är är naturligtvis mycket
            enklare än att vara annorlunda.
          </note>
          <note>
            Fru talman! Jag påstod tidigare att det behövs mer forskning
            om homosexualitet. Nu invänder kanske någon att vi redan vet tillräckligt
            och att det bara gäller att använda den kunskap som finns. Mot
            det vill jag invända att det behövs massor av doktorsavhandlingar
            inom olika områden som berör homosexualitet, om inte annat så
            för att kunskap skall spridas i vida ringar till många människor
            och för att myterna och fördomarna skall skingras.
          </note>
          <note>
            Det behövs litteraturavhandlingar som lyfter fram alla de författare
            som har varit homosexuella och vilkas verk vi gärna räknar in
            i den stora svenska litteraturen. Det behövs psykologisk och sociologisk
            forskning, både om homosexualitet och om barn till homosexuella.
            Det räcker inte med att det finns amerikansk forskning, som, för
            att ta ett exempel, visar att barn till homosexuella föräldrar
            inte blir annorlunda vare sig socialt, sexuellt eller på andra
            sätt än barn till heterosexuella. Det behövs medicinsk forskning
            för att kunna förebygga den överdödlighet som faktiskt fanns hos
            homosexuella även före hiv och aids. Det behövs teologisk forskning
            om homosexualitet och religion.
          </note>
          <note>
            Homosexualiteten måste bli synlig, bli synliggjord på alla plan,
            i alla sammanhang, i betydligt högre grad än vad som nu är fallet.
            Fru talman! Som ett led i detta och för att i möjligaste mån undanröja
            kvarvarande diskriminering, behöver vi en lagstiftning som ger
            de homosexuella, som så önskar, rätt att ingå partnerskap för
            att kunna legalisera sitt förhållande.
          </note>
          <note>
            Visst finns det ett välorganiserat och många gånger mycket militant
            motstånd mot partnerskap. Enligt dessa motståndare är det ingen
            hejd på allt elände som kommer att drabba vår nation när homosexuella
            får registrera sitt partnerskap. Den bild som målas upp är ett
            samhälle i total upplösning, där inga normer existerar, där en
            massa oskyldiga barn adopteras bort hur som helst och till vem
            som helst och där antalet homosexuella ökar lavinartat, så att
            det snart inte finns några sunda heterosexuella kvar för produktiv
            barnalstring.
          </note>
          <note>
            Det här motståndet utgår från en fundamentalistisk religiös grund.
            I en sådan har sexualitet inte något egenvärde, utan är bara till
            för barnalstring. Sexuell njutning blir legitim, dvs. tillåten,
            endast om den ursäktas med att vi ligger med varandra för att
            göra barn. Njutning för njutningens egen skull, kärleken för kärlekens
            egen skull är otyglat, farligt och syndigt. Eftersom homosexuell
            kärlek är improduktiv, dvs. inte kan resultera i barnalstring,
            måste den fördömas. Därifrån är steget mycket kort till det ursinniga
            angreppet på partnerskap.
          </note>
          <note>
            Partnerskap handlar om att ge två homosexuella människor rätt
            att legitimera sin relation. Genom ett partnerskap talar de två
            om för varandra och omvärlden att man älskar varandra och har
            för avsikt att framgent leva i ett parförhållande.
          </note>
          <note>
            Samhället å sin sida säger ungefär så här: Okej, ni är ett par
            med allt vad det innebär av förpliktelser och rättigheter gentemot
            oss och varandra. Vi skall behandla er lika, dvs. vi skall inte
            diskriminera er för er sexuella läggnings skull. Partnerskap innebär
            för det homosexuella paret ungefär vad ett äktenskap juridiskt
            och känslomässigt innebär för heterosexuella, bortsett från allt
            som har med barn och adoption att göra. Jag skall återkomma till
            den frågan.
          </note>
          <note>
            Jag har mycket svårt att förstå att detta skulle vara ett stort
            hot mot den bestående ordningen i samhället. Homosexualitet smittar
            inte. Det blir varken fler eller färre homosexuella med en partnerskapslag.
            Det är just nu inte aktuellt att ta upp frågan om adoptioner i
            anslutning till partnerskapslagen. Den måste utredas betydligt
            noggrannare dessförinnan. Däremot kan kanske en partnerskapslag
            bidra till att fördomar om homosexuella minskar.
          </note>
          <note>
            Fru talman! Om vi inför rätt till partnerskap händer förmodligen
            precis samma sak som har hänt i
          </note>
          <note>
            Danmark, som införde registrerat partnerskap
          </note>
          <note>
            1989, dvs. att några tusen homosexuella kommer att registrera
            sitt partnerskap och i övrigt händer ingenting. Danmark är väl
            varken mer eller mindre normlöst nu än det alltid har varit.
          </note>
          <note>
            Men förhoppningsvis innebär samhällets legitimering av homosexuella
            parrelationer att det blir litet lättare att leva som homosexuell
            i framtiden. Många homosexuella känner sig fortfarande tvungna
            att förneka sin sexuella läggning på grund av omvärldens intolerans
            och homofobi, till priset av både psykisk och fysisk ohälsa.
          </note>
          <note>
            Trots motståndet har homosexuellas likaberättigande med heterosexuella
            under de senaste tio åren debatterats i alltmer sansade ordalag.
            Det är bra. Men som jag sade tidigare:
          </note>
          <note>
            Ännu återstår mycket innan vi med fog kan hävda att all diskriminering
            är borta och att full jämlikhet råder mellan människor, oavsett
            om vi är heteroeller homosexuella.
          </note>
          <note>
            Vänsterpartiet har efter bästa förmåga sedan länge arbetat mot
            diskriminering och för partnerskap. Vi var det första parti som
            samlat slöt upp för likaberättigande. Att Partnerskapskommittén
            tillsattes var bl.a. ett svar på det arbetet.
          </note>
          <note>
            I vår motion L409 vill vi att riksdagen tar ett principbeslut
            nu. Vi vill inte invänta
          </note>
          <note>
            Partnerskapskommitténs arbete.
          </note>
          <note>
            Men det finns också en flerpartimotion som innehåller ett färdigt
            förslag till lag. Eftersom det viktiga för oss inte är den exakta
            utformningen av lagtexten eller ens alla möjliga eller tänkbara
            rättsverkningar en sådan lag eventuellt kan ha, är det naturligt
            för oss att yrka bifall både till reservationen -- som är analog
            med kraven i vår motion -- och till motion L421, som alltså innehåller
            ett komplett förslag till lag om partnerskap.
          </note>
          <note>
            Här vill jag bara säga, för att undanröja alla möjligheter till
            missförstånd, att eftersom vanlig voteringsordning kommer att
            följas innebär det att vi i en första voteringsordning kommer
            att rösta för motion L421, även om det kan tyckas att vi därmed
            indirekt röstar mot vårt eget förslag.
          </note>
          <note>
            Om den motionen skulle falla kommer vi att rösta för den socialdemokratiska
            reservationen, eftersom den också kräver ett principbeslut nu.
            Jag menar att det faktiskt inte fanns någon anledning att till
            allt detta ha en egen meningsyttring som säger nästan precis samma
            sak.
          </note>
          <note>
            Fru talman! Det är nu 20 år sedan, det var alltså redan 1973,
            som riksdagen uttalade att ''en samlevnad mellan två parter av
            samma kön är från samhällets synpunkt en fullt acceptabel samlevnadsform''.
          </note>
          <note>
            Många viktiga och bra förändringar för homosexuella har skett
            under de senaste decennierna. Frågor som berör homosexuella debatteras
            nu öppet här i riksdagen, av massmedierna och allmänhet. Allmänhetens
            inställning till homosexuella och homosexuell samlevnad har blivit
            betydligt mer tolerant och förstående. En del av de diskriminerande
            inslag som funnits i lagstiftning och myndighetsregler har tagits
            bort. Skräckvisionen av samhällets totala upplösning efter en
            partnerskapslag omfattas bara av en liten grupp människor.
          </note>
          <note>
            Men när argumenten tryter tar man gärna till det där med de stackars
            barnen. Jag menar att det är att lägga ut dimridåer och gömma
            sitt fördömande av homosexualiteten i sig genom att låtsas att
            man bara ser till barnens bästa som skäl för ett nej till partnerskap.
          </note>
          <note>
            Jag tycker att det vore ärligare att diskutera sakfrågorna var
            för sig. Nu gäller sakfrågan: Skall homosexuella par ha rätt att
            legalisera sitt förhållande eller ej? Skall vi verka för att diskrimineringen
            av homosexuella försvinner ur lagstiftningen eller vill vi ha
            kvar den?
          </note>
          <note>
            För oss i Vänsterpartiet är svaret självklart.
          </note>
          <note>
            Homosexuella skall få möjlighet att legalisera sitt förhållande.
          </note>
          <note>
            Till den andra sakfrågan. En partnerskapslag tar inte upp vare
            sig frågan om rätt till adoption eller rätt till insemination
            för ensamstående. Om diskussionen om partnerskap ibland är rätt
            infekterad är det ett intet mot vad frågan om adoptioner är. Men
            när vi nu vet hur lång tid det kan ta att bryta igenom vanföreställningar,
            fördomar och myter, anser vi att det finns starka skäl att redan
            nu påbörja ett utredningsarbete om homosexuellas rätt att adoptera,
            även om man inte med fog kan påstå att det finns en bred majoritet
            i denna fråga.
          </note>
          <note>
            När det gäller adoptioner är det många olika frågor som måste
            genomarbetas. En sådan utredning skulle faktiskt kräva en hel
            del av den forskning jag efterlyste i början av det här anförandet.
          </note>
          <note>
            Utredningar kan, om de är bra, vara en viktig murbräcka mot okunskap
            och i sig bidra till attitydförändringar. Och inte ens de som
            är uttalat mot homosexuellas rätt att adoptera borde vara mot
            att frågan om homosexuella och barn blir ordentligt och förutsättningslöst
            genomlyst.
          </note>
          <note>
            Jag yrkar alltså bifall även till meningsyttring nr 2
          </note>
          <note>
            om en utredning om homosexuellas rätt att adoptera.
          </note>
          <note type="speaker">
            Anf. 10 HOLGER GUSTAFSSON (kds):
          </note>
          <note>
            Fru talman! Som företrädare för utskottets majoritet vill jag
            yrka bifall till hemställan i betänkande LU36.
          </note>
          <note>
            I betänkandet tas sex motioner upp som behandlar äktenskaps-
            och sambolagstiftning. Där ingår också kravet på registrerat partnerskap.
            En motion om makes förfoganderätt över fast egendom behandlas
            liksom en motion om rätt till ålderspension vid bodelning och
            ytterligare en motion om frivilliga samlevnadsavtal. Utskottets
            majoritet har valt att avstyrka samtliga motioner.
          </note>
          <note>
            Nästan samtliga motioner behandlar områden som är under utredning,
            vilket utskottet också har hänvisat till som sitt motiv för att
            i dag inte ta ställning till frågorna i sak.
          </note>
          <note>
            Frågan om registrerat partnerskap och frivilliga samlevnadsavtal
            behandlas av
          </note>
          <note>
            Partnerskapskommittén, vars arbete pågår. Det är med respekt
            för såväl sakfrågans omfång som kommitténs rätt att utan föregripande
            få avge sitt betänkande som samtliga partier i majoriteten står
            bakom att vi i dag inte skall ta ställning utan avvakta det pågående
            kommittéarbetet, vilket också är tradition i riksdagsarbetet.
          </note>
          <note>
            När det gäller rätten till ålderspension vid bodelning, som tas
            upp i motionen, behandlas frågan av den nu arbetande pensionsarbetsgrupp
            som är tillsatt av regeringen. Vi anser att även detta arbete
            bör få bli färdigt.
          </note>
          <note>
            Det finns ytterligare en motion. Den gäller makes förfoganderätt
            till fast egendom. Utskottet anser här att den nuvarande lagstiftningen
            tillräckligt tillgodoser detta behov.
          </note>
          <note>
            I frågan om registrerat partnerskap finns det olika uppfattningar
            hos utskottsmajoriteten. Men vi är i de olika partierna överens
            om att denna fråga är så pass omfattande och krävande att det
            finns anledning att ha ett bättre underlag inför beslutet.
          </note>
          <note>
            Utskottet har tidigare hanterat frågan på precis samma sätt.
            Det gjorde också riksdagen förra gången denna fråga var uppe till
            behandling under pågående utredning.
          </note>
          <note>
            Vi tycker att det finns anledning att behandla frågan likadant
            i dag. Utredningens förslag förväntas komma någon gång under hösten.
            Det finns då också ett stort material som vi kan diskutera sakligt.
            Det är på denna grund som majoriteten har valt att hänskjuta frågans
            behandling till ett senare skede.
          </note>
          <note>
            Fru talman! Jag vill avslutningsvis yrka bifall till utskottets
            hemställan i betänkande LU36.
          </note>
          <note type="speaker">
            Anf. 11 ELISABETH PERSSON (v) replik:
          </note>
          <note>
            Fru talman! Jag vill inte på något sätt undanhålla kammaren möjligheten
            till en sakdiskussion om en partnerskapslag. Om vi nu fattar ett
            principbeslut kommer den sakdiskussionen att ske. Det går inte
            att argumentera emot ett principbeslut i dag med att man inte
            skulle få en sakdiskussion. Ett principbeslut är ett uttalande
            om att riksdagens majoritet ställer sig bakom att en lag införs,
            precis som man har gjort i Danmark och Norge, och själva sakbehandlingen
            sker därefter.
          </note>
          <note>
            Jag tycker i ärlighetens namn att man inte ens skall låtsas att
            vi på något sätt med våra förslag skulle förhindra en sakdiskussion.
            Det har ju också funnits rikliga tillfällen för Holger Gustafsson
            och andra att gå in i den sakdebatt som nu förts ett bra tag i
            press och på andra sätt.
          </note>
          <note>
            Det är inte alltid bra med traditioner bara för att de är traditioner.
            Ibland är det viktigt att bryta traditioner. En viss förmåga till
            flexibilitet kan vara bra, Holger Gustafsson, även för Sveriges
            riksdag.
          </note>
          <note>
            Det finns alltså inte skäl att till varje pris fortsätta denna
            stelbenthet och vara fullkomligt beslutsoförmögen därför att en
            utredning är tillsatt.
          </note>
          <note>
            Anf. 12 HOLGER GUSTAFSSON (kds)
          </note>
          <note>
            replik:
          </note>
          <note>
            Fru talman! Det är klokt att i en sådan här fråga avvakta en
            ordentligt genomgång. Så har majoritetspartierna bedömt det hela.
            Vid de genomgångar som skett och diskussioner vid en hearing om
            Danmark och Norges förslag har det framkommit bl.a. att kanske
            bortåt 280 olika lagrum påverkas av en sådan lagstiftning. Med
            detta vill jag ha sagt att det är en mycket omfattande genomgång.
            Partierna har gemensamt bedömt att det i en fråga av denna dimension
            finns skäl att vänta och hantera frågan på detta sätt.
          </note>
          <note type="speaker">
            Anf. 13 ELISABETH PERSSON (v) replik:
          </note>
          <note>
            Fru talman! Det är detta som är så beklagligt.
          </note>
          <note>
            Genom att innan beslutet fattas arbeta sig igenom varenda tänkbar
            rättsverkan går det att förhala beslutet nästan hur länge som
            helst.
          </note>
          <note>
            Jag sitter själv med i kommittén. Jag tycker att
          </note>
          <note>
            Partnerskapskommittén försöker att göra ett gediget arbete. Jag
            menar inte på något sätt att det arbetet är bortkastat. Men jag
            beklagar verkligen att man gör denna logiska kullerbytta och argumenterar
            mot att nu fatta ett principbeslut genom att ta upp de problem
            som finns och som har med olika rättsverkningar att göra.
          </note>
          <note>
            Jag beklagar att de fyra regeringspartierna inte vågar eller
            vill, för det är naturligtvis vad det handlar om, lyssna till
            den starka opinion som finns i landet och som kräver ett avskaffande
            av den kvarvarande diskrimineringen mot homosexuella.
          </note>
          <note>
            Anf. 14 HOLGER GUSTAFSSON (kds)
          </note>
          <note>
            replik:
          </note>
          <note>
            Fru talman! Det ytterligare förslag som
          </note>
          <note>
            Vänsterpartiet har framfört om en utredning om möjligheter att
            adoptera barn i detta sammanhang gör att frågan får ett ännu större
            omfång och blir ännu viktigare.
          </note>
          <note>
            Jag vill hänvisa till att majoriteten av partierna i utskottet
            i likhet med i det föregående ärendet, som vi diskuterade tidigare,
            nämligen frågan om barns bästa och barns situation, bedömer att
            denna fråga är viktig. Den är så viktig att vi vill ha ett omfattande
            underlag. Vi kan inte underskatta vare sig det första eller det
            andra steget.
          </note>
          <note>
            Detta är grunden till att vi även denna gång vill avvakta. Det
            är inte bara traditioner, utan det är viktigt att vi har ett bra
            underlag innan vi tar denna diskussion.
          </note>
          <note>
            Talmannen anmälde att Elisabeth Persson anhållit att till protokollet
            få antecknat att hon inte ägde rätt till ytterligare replik.
          </note>
          <note type="speaker">
            Anf. 15 MAJ-LIS LÖÖW (s) replik:
          </note>
          <note>
            Fru talman! Jag vill inte på något sätt förringa värdet av att
            vi får ett bra förslag. Man skall självfallet använda all sin
            klokskap. Men om vi skall vara uppriktiga, Holger Gustafsson,
            så har väl klokskapen i många stycken tagits till intäkt för att
            förhala frågans behandling. Att det funnits ett sådant intresse
            inte minst i det parti som Holger
          </note>
          <note>
            Gustafsson företräder tycker jag inte att han skall sticka under
            stol med.
          </note>
          <note>
            Vi menar att det både för utredningens skull och för regeringens
            behandling av det resultat som utredningen så småningom leder
            fram till, och när regeringen t.ex. skall välja remissinstanser
            och bestämma hur lång remisstiden skall vara osv., är av betydelse
            att man vet att det finns vad jag tidigare kallade för en bastant
            majoritet i riksdagen. Det finns också önskemål om att att få
            ett lagförslag på bordet. Man borde därför kunna skynda på processen.
          </note>
          <note>
            Att hänvisa till att finns 280 lagrum i vilka man måste göra
            konsekvensändringar -- i det flesta fall kanske enbart byta ut
            ett begrepp eller ett ord -- är också något av den obotfärdiges
            förhinder. De kan man förmodligen ändra ganska smidigt så småningom.
          </note>
          <note>
            Ta inte detta med barnen och ett eventuellt adoptionsförfarande
            till intäkt för att förhala denna fråga. Vi är ju alla överens
            om att den frågan inte skall behandlas nu. Det handlar om att
            skapa det rättsliga skydd som ett registrerat partnerskap kan
            ge. Det finns en del praktiska och juridiska problem som man inte
            kan lösa inom ett samboförhållande.
          </note>
          <note>
            Jag tycker att det är en rättvisefråga att man i de homosexuella
            relationerna får en sådan möjlighet.
          </note>
          <note>
            Det behöver man inte alls moralisera över på något sätt.
          </note>
          <note>
            Anf. 16 HOLGER GUSTAFSSON (kds)
          </note>
          <note>
            replik:
          </note>
          <note>
            Fru talman! Jag nämnde i mitt huvudanförande att det finns olika
            syn på den här frågan hos utskottets majoritet också. Det vill
            jag inte på något sätt dölja. Men det tycker vi är en grund för
            att avvakta utredningens resultat. Vi är helt överens inom partierna
            om att detta.
          </note>
          <note>
            Vi vill också på det sätt som är tradition i vår riksdag, oavsett
            vilken regering som har tillsatt en kommitté, avvakta och ha respekt
            för kommittéarbetet och de resultat som kommer fram.
          </note>
          <note>
            Det tycker vi är särskilt angeläget eftersom det finns olika
            syn och olika mening i den här frågan.
          </note>
          <note type="speaker">
            Anf. 17 MAJ-LIS LÖÖW (s) replik:
          </note>
          <note>
            Fru talman! Det är ju så, Holger Gustafsson, att vi kommer att
            få ett förslag om registrerat partnerskap. Det var senast ärkebiskopen
            som konstaterade det i en intervju. Det kommer att bli ett beslut
            om ett registrerat partnerskap i denna kammare så småningom.
          </note>
          <note>
            Om vi nu vet att vi vill ha det och skall ha det, skall vi också
            på olika sätt understödja den process som gör att vi kommer fram
            till det.
          </note>
          <note>
            Anf. 18 HOLGER GUSTAFSSON (kds)
          </note>
          <note>
            replik:
          </note>
          <note>
            Fru talman! Även om det kommer ett förslag, och det är mycket
            sannolikt att det är så, tycker vi att omfattningen och konsekvensen
            av detta är så betydelsefull att vi inte bara vill konstatera
            detta.
          </note>
          <note>
            Vi vill se innehållet också. Vi vill se vad det handlar om i
            det material och det förslag som kommer, för att kunna diskutera
            detta i utskottet innan vi går till riksdagen med ett förslag.
            Det finns också all anledning att frågan får behandlas av regeringen
            på traditionsenligt sätt utan pekpinnar från riksdagen.
          </note>
          <note type="speaker">
            Anf. 19 KENT CARLSSON (s):
          </note>
          <note>
            Fru talman! Redan 1973 uttalade denna kammare att samlevnad mellan
            personer av samma kön är en ur samhällets synpunkt fullt acceptabel
            samlevnadsform.
          </note>
          <note>
            Det här uttalandet har senare följts upp i olika beslut i riksdagen.
            Vi har fått en antidiskrimineringslag, en lag om homosexuella
            sambor och det har gjorts andra uttalanden som markerar riksdagens
            avståndstagande från särbehandling eller diskriminering av homosexuella.
          </note>
          <note>
            Alla dessa beslut måste ses som positiva för oss som är och betraktar
            oss som homosexuella. Förutom att ta bort en del av sådana regler
            som varit orättvisa för oss homosexuella, har det säkerligen också
            medverkat till att skapa en mer accepterande inställning till
            homosexuella och homosexuell samlevnad.
          </note>
          <note>
            Är då allt bra som det är? Nej, definitivt inte!
          </note>
          <note>
            Fortfarande finns i svensk lagstiftning och i andra regler som
            följer av den, sådant som direkt diskriminerar homosexuella. Vi
            kan inte söka bostadsbidrag tillsammans, vilket heterosexuella
            par kan. Vi får inte låta våra sambor bli förmånstagare om vi
            är statligt anställda.
          </note>
          <note>
            Homosexuellas organisationer kan utestängas från att hyra lokaler
            och annonsera i tidningar om sin sociala verksamhet. Homosexuella
            kan omplaceras eller sägas upp från sina arbeten på grund av sin
            sexuella läggning, utan att lagstiftningen lägger några större
            hinder i vägen.
          </note>
          <note>
            Listan kan göras ännu längre och visar att det ännu återstår
            en hel del att göra för att åtminstone staten och riksdagen skall
            leva upp till sina uttalanden om att homosexuell samlevnad och
            homosexualitet är något acceptabelt ur samhällets synpunkt.
          </note>
          <note>
            Den allvarligaste diskrimineringen av homosexuell samlevnad finns
            trots allt på det äktenskapsrättsliga området. Man kan likna den
            svenska lagstiftningen på det här området vid en trestegsraket.
          </note>
          <note>
            Det första steget är att bilda par. Man behöver inte nödvändigtvis
            bo ihop. Där råder det full frihet för både heterosexuella och
            homosexuella par att ingå relationer. Man har då få juridiska
            skyldigheter mot varandra.
          </note>
          <note>
            Steg nummer två i den svenska äktenskapslagstiftningen innebär
            att om man vill flytta samman i en gemensam bostad och därigenom
            få delar av sin samlevnad juridiskt reglerad finns sambolagarna
            som ger parterna viss trygghet vid separation eller dödsfall.
            Detta gäller oavsett om man lever i ett homosexuellt eller ett
            heterosexuellt samboförhållande.
          </note>
          <note>
            Orättvisan inträder om man som homosexuellt par vill ta nästa
            steg -- det tredje steget i trestegsraketen -- och juridiskt och
            moraliskt knyta ihop sina påsar riktigt ordentligt. Det heterosexuella
            paret kan låta viga sig och i ett slag omfattas av en mängd juridiska
            rättigheter och skyldigheter. Det homosexuella paret är utestängt
            från denna möjlighet. I stället tvingas det homosexuella paret
            in i en juridisk djungel där mängder av avtal skall tecknas och
            där man ändå inte kan garantera sin partner ett fullgott skydd.
          </note>
          <note>
            Jag tycker att det är en skam för staten och riksdagen att man
            så länge tillåtit denna orättvisa och diskriminerande lagstiftning
            gentemot homosexuell samlevnad. I dag har riksdagen möjlighet
            att leva upp till sina principiella uttalanden genom att besluta
            om en lag om partnerskap för homosexuella.
          </note>
          <note>
            En sådan lag skulle inte bara ge det homosexuella paret alla
            de juridiska rättigheter och skyldigheter som ett heterosexuellt
            par kan få vid äktenskap, dvs. fullständig trygghet vid bodelning
            och arv. En rad andra regler som diskriminerar homosexuella par
            i försäkringar, bostadsbidrag och annat skulle också kunna tas
            bort i samband med detta.
          </note>
          <note>
            Men minst lika viktig är den signal som ett beslut om lag om
            partnerskap skulle innebära. För det homosexulla paret skulle
            det vara ett bevis för att landets lagstiftande församling accepterar
            och t.o.m. bejakar den kärlek som två personer av samma kön kan
            känna för varandra. Det skulle vara ett bevis för att homosexuell
            kärlek är någonting lika fint som heterosexuell sådan. Det skulle
            ge många homosexuella råg i ryggen att öppet våga visa sin läggning
            och sin kärlek till en person av samma kön. Gentemot allmänheten
            skulle det också vara en betydelsefull signal om att homosexuell
            samlevnad inte är något konstigt.
          </note>
          <note>
            I Danmark fick man sin partnerskapslag 1989. Till årskiftet hade
            ungefär 1 500 par låtit registrera sitt partnerskap. Danmark var
            därmed det första land i världen som tog steget mot full jämställdhet
            mellan homosexuell och heterosexuell samlevnad.
          </note>
          <note>
            I förrförra veckan beslutade så det norska stortinget och dess
            bägge kamrar om att införa en lag om registrerat partnerskap.
            Norge blir därmed tvåa i världen med att stadfästa en sådan liberal
            syn på människors kärlek och samlevnad.
          </note>
          <note>
            Men dessa framsynta och radikala länder är inte ensamma. I Nederländerna
            diskuteras nu en liknade lagstiftning. I Finland har deras
          </note>
          <note>
            Familjekommission föreslagit en sådan lag, och det finns en flerpartimotion
            som också kräver stiftande av en partnerskapslag. På Island, som
            har legat långt efter på det här området, håller man nu på med
            en genomgång av hur det isländska samhället behandlar homosexuella
            och hur en eventuell lagreglering av homosexuell samlevnad skulle
            kunna se ut.
          </note>
          <note>
            Varför tvekar då Sveriges riksdag, trots att vi i många sammanhang
            brukar framhålla Sverige som ett framsynt och liberalt land? Det
            hänger självfallet samman med frågan om sexualitet och homosexualitet.
            Många har svårt att formulera sig och diskutera frågor som rör
            dessa områden. Jag kan ha en viss förståelse för det, även om
            jag inte tycker att Sveriges riksdag med det som utgångspunkt
            skall hindras att verka för för jämställdhet mellan landets olika
            medborgare.
          </note>
          <note>
            För en del finns s.k. kristna värderingar som gör att de aktivt
            försöker hindra en mer liberal syn på människors samlevnad. Jag
            tänker då givetvis på den svenska politikens kristna fundamentalister
            och extremister -- kristdemokraterna. Med en vrång och snäv tolkning
            av den heliga skrift gör de allt som står i deras makt för att
            förhindra och stoppa en likaställning för homosexuella och heterosexuella.
          </note>
          <note>
            Även om jag stark ogillar deras inställning och tolkning av det
            kristna kärleksbudskapet är det upp till dem om de i sina kristna
            samfund praktiserar denna. Men när de försöker föra över detta
            på den världsliga makten -- den svenska staten -- blir jag rädd.
            Jag kommer att göra allt som står i min makt för att stoppa dem.
          </note>
          <note>
            Kristdemokraterna menar att deras tolkning av
          </note>
          <note>
            Bibeln skall ligga till grund för svensk lagstiftning på detta
            och en rad andra områden. Hade de varit ett parti som verkat i
            Iran eller något annat muslimskt land skulle vi ha kallat dem
            för fundamentalister. Vi skulle kollektivt ha fördömt deras försök
            att göra religiös lag och tolkning av vissa heliga skrifter till
            allmän lag. Kds hänvisning till vissa stycken i Bibeln och allmänna
            dogmer om äktenskapet som något förbehållet man och kvinna är
            just ett uttryck för kristen fundamentalism och bristande respekt
            för individen och för ett modernt demokratiskt samhälle.
          </note>
          <note>
            Att det finns andra synsätt inom den kristna världen -- en betydligt
            mer humanistisk och generös inställning till homosexuell samlevnad
            -- tycker jag att bl.a. ärkebiskop Gunnar Wemans första uttalande
            som ny ärkebiskop vittar om. Han stöder tanken på ett registrerat
            partnerskap för homosexuella.
          </note>
          <note>
            Fru talman! På riksdagens bord finns i dag ett komplett förslag
            till lag som skulle ge homosexuella samma juridiska rättigheter
            och skyldigheter som ett heterosexuellt par som väljer att ingå
            äktenskap. Riksdagen har i dag alla möjligheter att undanröja
            en stor diskriminering som drabbar homosexuella.
          </note>
          <note>
            Att lagutskottets majoritet valt att ducka och hänvisa till sittande
            utredning är, som jag ser det, ett sätt att slippa bekänna färg
            i denna viktiga fråga.
          </note>
          <note>
            Inte minst framgick det av det som majoritetens företrädare här
            sade att man knappast vill diskutera sakfrågan, trots att det
            är den som är intressant.
          </note>
          <note>
            Man gömmer sig bakom utredningen. Vi vet att utredningens majoritet
            redan har tagit ställning för en lagstiftning om registrerat partnerskap.
            Det som man nu håller på med är såvitt jag förstår att finslipa
            på lagtexterna.
          </note>
          <note>
            Om riksdagen i dag inte tar ställning för ett registrerat partnerskap
            för homosexuella, är risken stor att frågan skjuts upp för lång
            tid framöver. Kds välkomnar säkerligen detta och kommer antagligen
            att göra allt för att stoppa frågans behandling. Det gäller definitivt
            i den regering där man sitter tillsammans med tre andra partier.
          </note>
          <note>
            Tyvärr kan man nog förmoda att ett förslag från den nuvarande
            regeringen därmed aldrig kommer att föreläggas riksdagen. Ett
            bevis för att det är så, även om kds i olika sammanhang brukar
            säga att man inte vill särbehandla och diskriminera homosexuella,
            är vad som förekommit i frågan om bostadsbidrag. Jag har förstått
            att det är kds agerande i regeringen som har gjort att vi inte
            har fått något förslag som jämställer homosexuella par med heterosexuella
            par.
          </note>
          <note>
            Också det allmänna valet 1994 kan innebära att frågan skjuts
            framåt i tiden. Tyvärr har inget parti --
          </note>
          <note>
            möjligtvis med undantag av Vänsterpartiet -- visat sig berett
            att i en valdebatt stå upp för lika rättigheter även för homosexuella.
          </note>
          <note>
            Det enda sättet att garantera att denna orättvisa avskaffas är
            att riksdagen i dag beslutar om en lag om registrerat partnerskap.
            Ett alternativ, även om jag inte tycker att det är lika bra, är
            att riksdagen --
          </note>
          <note>
            såvida den inte vill gå så långt i dag -- gör ett principuttalande
            och beställer en sådan lagstiftning från regeringen, oavsett vilken
            sammansättning denna har nu eller i framtiden.
          </note>
          <note>
            Jag tror att ett principuttalande, om man nu inte är beredd att
            gå direkt på lagstiftning, som jag har föreslagit tillsammans
            med 13 andra riksdagsledamöter, kan vara av värde just därför
            att vi vet att även om utredningen kommer med ett förslag om lag
            om registrerat partnerskap, kommer det sedan efter sedvanlig remissbehandling
            att liksom tidigare stoppas i en byrålåda på något departement.
            Även om det skulle finnas krafter i regeringen som är för framläggande
            av ett förslag, är jag övertygad om att ledamöterna från kds kommer
            att se till att denna byrålåda låses. I annat fall hotar man väl
            med att lämna regeringen.
          </note>
          <note>
            Slutligen något om motion L421, som undertecknats av företrädare
            för Centerpartiet,
          </note>
          <note>
            Folkpartiet, Vänsterpartiet, Ny demokrati och
          </note>
          <note>
            Socialdemokraterna samt av en oberoende ledamot här i kammaren.
          </note>
          <note>
            Det lagförslag som finns i motionen är i princip identiskt med
            den lagstiftning som Danmark infört och som Norge har beslutat
            att införa. De farhågor som funnits om att samtliga s.k. rättsverkningar
            som en sådan lag skulle kunna få inte är ordentligt utredda stämmer
            inte. Socialstyrelsen har utrett frågan. I Norge och Danmark har
            man gjort liknande genomlysningar, men man har konstaterat att
            det är ett näst intill omöjligt arbete att göra en fullständig
            kartläggning av rättsverkningarna. I
          </note>
          <note>
            bägge dessa länder har man i stället konstaterat att detta inte
            är något stort problem. Problemet är i stället huruvida den politiska
            viljan finns att fullt ut jämställa homo- och heterosexuell samlevnad.
            I
          </note>
          <note>
            Danmark och även i Norge fanns den viljan.
          </note>
          <note>
            Förhoppningsvis finns den också i Sverige.
          </note>
          <note>
            Fru talman! Jag yrkar med detta bifall till motion
          </note>
          <note>
            L421, som innebär att riksdagen i dag instiftar en lag om registrerat
            partnerskap.
          </note>
          <note>
            Anf. 20 ANNIKA ÅHNBERG (-):
          </note>
          <note>
            Fru talman! Frågan om registrerat partnerskap för homosexuella
            berör och upprör uppenbarligen många. Även om den diskussionen
            är märkvärdigt frånvarande här i kammaren i dag, tror jag att
            det inte bara för mig utan för alla som har varit med i denna
            diskussion är uppenbart att den berör och upprör många. Det har
            kommit många brev och telefonsamtal från människor som tycker
            att förslaget som sådant är upprörande.
          </note>
          <note>
            Varför tycker människor det? Jag tror att var och en som blir
            upprörd över tanken på att homosexuella skulle få registrera sitt
            partnerskap borde fundera över sin egen reaktion. Jag tror att
            det har att göra med att alla frågor om sexualitet är svåra för
            oss.
          </note>
          <note>
            De berör oss i vårt innersta, handlar om känslor och relationer
            som vi kanske över huvud taget inte vågar eller orkar förhålla
            oss så medvetet till. Det handlar också om vår egen sexuella identitet.
          </note>
          <note>
            Att jag säger att man borde fundera över sin egen reaktion beror
            inte på att jag vill mästra någon, utan jag gör det därför att
            jag i den upprörda diskussionen känner igen mycket av min egen
            utveckling; från att ha tyckt att de homosexuellas villkor inte
            berör mig -- en likgiltighet -- till att känna en upprördhet och
            att fundera mycket över vad som när det gäller kärlek kan betraktas
            som naturligt eller inte naturligt, och fram till en insikt om
            att homosexuellas rätt till sin kärlek och att samhällets erkännande
            av denna kärlek måste respekteras och är något självklart.
          </note>
          <note>
            Äktenskap eller i det här fallet partnerskap handlar om två olika
            saker. Det handlar om ett praktisk och enkelt sätt att reglera
            många förfaranden i samhället, t.ex. arvsfrågor, men det handlar
            också om symboler -- att inför omvärlden och inför sig själv visa
            att det gäller ett förhållande som man är beredd att satsa på
            för livet. När man betraktar äktenskap, samliv och över huvud
            taget samlevnadsformers utveckling i samhället, finner man att
            det rent allmänt sker en förskjutning från en tonvikt på att reglera
            ekonomiska transaktioner och arv till att äktenskap och samlevnadsformer
            alltmer blir uttryck för och grundar sig på kärlek mellan människor.
          </note>
          <note>
            Det finns bara en enda rimlig konsekvens av det beslut som riksdagen
            fattade redan 1973 om att homosexuellas kärlek är lika acceptabel
            som heterosexuellas, nämligen att ta steget fullt ut och lagstifta
            om ett registrerat partnerskap för homosexuella.
          </note>
          <note>
            Jag vill instämma i de synpunkter som Kent
          </note>
          <note>
            Carlsson och Elisabeth Persson har framfört.
          </note>
          <note>
            Varför klarar vi i Sverige inte med det som man har orkat med
            i våra grannländer Danmark och Norge?
          </note>
          <note>
            Man hänvisar i den märkliga diskussionen -- eller rättare icke-diskussionen
            -- i dag från utskottsmajoritetens sida till att det pågår en
            utredning. Det är ganska vanligt att vi i riksdagen hänvisar till
            utredningar, men man måste också fundera över vilken funktion
            en utredning fyller.
          </note>
          <note>
            Ibland är utredningar pådrivande i samhällsutvecklingen, men
            ibland är de bromsklossar. Det är min bestämda uppfattning, efter
            att utifrån ha betraktat kommitténs arbete, att den framför allt
            fyller funktionen av att vara en bromskloss. Man gör det krångligare
            för sig än vad det behövde vara. Det framgår i ljuset av den lagstiftning
            som har genomförts i Danmark och i
          </note>
          <note>
            Norge. Jag tror att det i kommittén finns ledamöter som gärna
            vill dra ut på arbetet och krångla till det, inte därför att man
            egentligen är så oerhört ängslig över att man inte kan överblicka
            alla lagstiftningskonsekvenser, utan därför att man i grunden
            är negativ till förslaget att homosexuella skall få rätt till
            registrerat partnerskap.
          </note>
          <note>
            Jag tycker, fru talman, att man är feg när man i debatten här
            i dag gömmer sig bakom formella argument och över huvud taget
            inte berör sakfrågorna, som om det inte vore dessa som i grunden
            ligger bakom.
          </note>
          <note>
            Jag vill därför gärna ställa följande fråga till Holger
          </note>
          <note>
            Gustafsson, som helt har undvikit att diskutera sakfrågan: Skall
            man tolka det så, att Holger
          </note>
          <note>
            Gustafsson och hans partikamrater fullt ut delar uppfattningarna
            i motion L421? Man har ju inte anfört några som helst argument
            emot denna motion. Skall vi tolka det så att det egentligen finns
            ett stöd för bifall till denna motion? Jag tycker att det vore
            rimligt att få ett svar på den frågan.
          </note>
          <note>
            Fru talman! Jag vill instämma i yrkandet om bifall till motion
            L421. Jag instämmer också i förslaget i
          </note>
          <note>
            Vänsterpartiets meningsyttring om en utredning om homosexuellas
            rätt till adoption av barn.
          </note>
          <note type="speaker">
            Anf. 21 ELISABETH PERSSON (v) replik:
          </note>
          <note>
            Fru talman! Jag tycker att Annika Åhnberg tar upp en mycket intressant
            aspekt på partnerskap, när hon pekar på vad det innebär just för
            att normalisera ett förhållande. Jag håller fullkomligt med Annika
            Åhnberg om att det här är viktigt.
          </note>
          <note>
            Normen i vårt samhälle är faktiskt tvåsamhet.
          </note>
          <note>
            Oavsett vad vi tycker om det, om vi tycker att det är bra eller
            dåligt eller likgiltigt, så är detta normen.
          </note>
          <note>
            Människor som tycker om fasta normer borde ju därmed göra allt
            för att även homosexuella skulle få normalisera sitt förhållande.
            Jag tycker att det är bra att Annika Åhnberg har tagit upp just
            den poängen.
          </note>
          <note>
            Men sedan vill jag något kommentera det Annika
          </note>
          <note>
            Åhnberg säger om att kommittén har bromsat arbetet att få fram
            en partnerskapslag. Ja, det är rätt så till vida att vissa ledamöter
            i kommittén har verkat bromsande. Men trots alla problem som partnerskapskommittén
            har haft, av olika slag, vill jag ändå poängtera att kommitténs
            arbete inte är bortkastat, eftersom majoriteten av ledamöterna
            i kommittén hela tiden har haft som mål att lägga fram ett förslag
            till lag om partnerskap.
          </note>
          <note>
            Det beklagansvärda är att efter senaste valet och efter regeringsskiftet,
            då man förändrade kommitténs sammansättning, har en del ledamöter
            ihärdigt satt klackarna i golvet och på alla sätt försökt bromsa
            upp arbetet. Men jag vill fortfarande hävda att kommittén som
            helhet inte har haft för avsikt att bromsa arbetet.
          </note>
          <note>
            Anf. 22 ANNIKA ÅHNBERG (-) replik:
          </note>
          <note>
            Fru talman! Jag ber om ursäkt, om det framstod som om jag uttryckte
            en negativ uppfattning om hela kommittén. Det var säkert en konsekvens
            dels av att jag uttryckte mig slarvigt, dels av att jag, som jag
            sade, bara har kunnat betrakta kommitténs arbete på avstånd.
          </note>
          <note>
            Men det som slår en utanförstående betraktare är det märkliga
            att vi i Sverige, som ju alltid brukar sätta det nordiska samarbetet
            högt och som brukar vara intresserade av att dra erfarenheter
            och slutsatser av hur man gör i andra länder, inte har velat ta
            till oss de erfarenheter som man har gjort i
          </note>
          <note>
            Danmark.
          </note>
          <note>
            I Danmark har man funnit ett enkelt sätt att stifta lagen, att
            anknyta den -- med vissa undantag -- till äktenskapslagstiftningen
            som helhet, och erfarenheterna har varit mycket positiva. Sverige
            däremot har, vad jag kan förstå, valt ett mycket mera komplicerat
            sätt att gå fram och också ett sätt som har fördröjt arbetet.
          </note>
          <note>
            Men, som sagt, det var inte min mening att avge någon sorts helhetsomdöme
            om kommitténs arbete.
          </note>
          <note>
            Jag ber än en gång om ursäkt, om det framstod så.
          </note>
          <note type="speaker">
            Anf. 23 ELISABETH PERSSON (v) replik:
          </note>
          <note>
            Fru talman! Jag tycker inte alls att Annika Åhnberg har uttryckt
            sig slarvigt. Det hon sade var just precis detta att den som betraktar
            kommitténs arbete utifrån kan få ett intryck av att kommittén
            har verkat bromsande.
          </note>
          <note>
            Dess värre är det nog precis det intrycket som har givits, och
            jag tycker att det var bra att det sades här, så att jag fick
            möjlighet att poängtera att trots alla problem i kommittén finns
            där en positiv vilja hos en majoritet att komma framåt.
          </note>
          <note>
            Men vad skall folk få för uppfattning om riksdagen och riksdagens
            arbete? Man vet att här finns en majoritet för partnerskap, man
            man kan iaktta hur utredningar och andra organ ger intryck av
            att inte rätta sig efter denna majoritet. Dess värre tycker jag
            att inlägget från regeringsföreträdaren Holger
          </note>
          <note>
            Gustafsson bidrar till den totala förvirringen.
          </note>
          <note>
            (Talmannen: Jag erinrar om att repliken gäller
          </note>
          <note>
            Annika Åhnbergs inlägg.)
          </note>
          <note>
            Anf. 24 HOLGER GUSTAFSSON (kds)
          </note>
          <note>
            replik:
          </note>
          <note>
            Fru talman! Annika Åhnberg frågade huruvida det finns något slags
            gillande av motionen L421. Jag kan bara säga ytterligare en gång
            -- jag nämnde det i mitt huvudanförande -- att utskottets majoritet
            har avstyrkt samtliga motioner, för att få ett fördjupat underlag
            i kommitténs arbete.
          </note>
          <note>
            Det är det besked jag har att ge. Det är tydligt, och jag vill
            bara upprepa det jag sagt tidigare: Samtliga motioner är avstyrkta,
            och motivet för det är att vi vill invänta ett mera fördjupat
            material. Det är alla oförhindrat att i det sammanhanget också
            titta på de motioner som här ligger och bedöma dem tillsammans
            med kommitténs arbete.
          </note>
          <note type="speaker">
            Anf. 25 BARBRO WESTERHOLM (fp):
          </note>
          <note>
            Fru talman! Som ordförande i
          </note>
          <note>
            Partnerskapskommittén vill jag här endast ge en lägesbeskrivning
            av arbetet. Det kanske inte är brukligt att göra, men med tanke
            på det engagemang och det intresse som många visar denna fråga
            gör jag det här. Det är bättre att redovisa fakta än att ge utrymme
            för spekulationer och rykten.
          </note>
          <note>
            Kommitténs majoritet har tagit ställning för en lag om partnerskap
            för homosexuella. De regler som gäller för äktenskap skall gälla
            med undantag för adoption och internationell giltighet i länder
            som ej har infört partnerskapslag.
          </note>
          <note>
            Ett lagförslag är i praktiken klart. Vi har sagt nej till att
            partnerskapet skall gälla andra hushållsgemenskaper. Motiven går
            jag inte in på här. De kommer att redovisas i det justerade betänkandet.
          </note>
          <note>
            Vi har i stort sett gått igenom äktenskapets rättsverkningar,
            vilket var ett mycket omfattande och svårt arbete på grund av
            rättsdatabasens bristande tillgänglighet och kvalitet. Genomgången
            gav stöd för att det endast är de två nämnda undantagen som behöver
            göras i en partnerskapslag.
          </note>
          <note>
            Vi har varit i Danmark och tagit del av de danska erfarenheterna
            av deras partnerskapslag. Vi har gjort ett försök att utvärdera
            lagen om homosexuella sambor, men genomgången av själva regelverket
            är ännu inte gjord. Det bör diskuteras hur denna genomgång bör
            samordnas med
          </note>
          <note>
            Statskontorets genomgång av sambolagstiftningen, för att undvika
            dubbelarbete och för att kunna genomföra denna del av det uppdrag
            som kommittén har utan onödigt dröjsmål.
          </note>
          <note>
            Slutlig justering av de färdiga delarna av utredningen, dvs.
            förslag till partnerskapslag, redovisning av äktenskapets rättsverkningar
            och ställningstagande till hushållsgemenskapsfrågan, kan göras
            vid långsammanträde i slutet av september. Den redovisning av
            arbetsläget i kommittén som jag lämnar här bör kunna vara vägledande
            för riksdagens ledamöter i den kommande voteringen. Själv kommer
            jag som kommittéordförande och därmed part i målet att lägga ner
            min röst.
          </note>
          <note>
            Det beslut riksdagen tar här i dag blir givetvis vägledande för
            kommitténs fortsatta arbete. Skulle reservationen vinna i voteringen,
            ser jag det inte som ett misstroende mot kommitténs arbete utan
            som ett uttryck för det angelägna i att utan dröjsmål föra denna
            fråga i hamn.
          </note>
          <note type="speaker">
            Anf. 26 KENT CARLSSON (s) replik:
          </note>
          <note>
            Fru talman! Jag tackar för redovisningen av kommitténs arbete
            och tidsplan. Jag känner ändå en viss oro, även om jag är övertygad
            om att ordföranden i kommittén jobbar på som bara den och verkligen
            försöker få fram ett förslag till lag som alltså skulle komma
            till hösten.
          </note>
          <note>
            Men det intressanta är: Vad händer därnäst? Det är detta som
            vi har försökt diskutera här i dag. Var kommer utredningsförslaget
            att hamna? Jo, det hamnar hos regeringen rent formellt, men vad
            kommer att hända sedan? Blir det i det läget något förslag från
            den regering där bl.a. Barbro
          </note>
          <note>
            Westerholms partikamrater sitter?
          </note>
          <note>
            Kan Barbro Westerholm i dag garantera att om utredningen kommer
            med ett förslag om partnerskapslag så kommer också regeringen
            att lägga fram ett sådant förslag för riksdagen? Det är den oron
            vi känner som vill ha en sådan lag, att även om det blir ett positivt
            utredningsförslag så kommer det sedan att gömmas någonstans, därför
            att det är politiskt känsligt inom regeringen.
          </note>
          <note>
            Framför allt är det de fundamentalistiska kristdemokraterna som
            sätter sig till motvärn.
          </note>
          <note>
            Det är en fråga till Barbro Westerholm. Och kan
          </note>
          <note>
            Barbro Westerholm också kommentera risken för förseningar? Vad
            jag har förstått, finns det ett motstånd i kommittén mot att komma
            fram med ett positivt förslag, alltså ett förslag till lag om
            partnerskap.
          </note>
          <note type="speaker">
            Anf. 27 BARBRO WESTERHOLM (fp)
          </note>
          <note>
            replik:
          </note>
          <note>
            Fru Talman! Majoritetssituationen är redan klar.
          </note>
          <note>
            Den fortsatta behandlingen i regeringskansliet är det inte min
            sak som ordförande i kommittén och som riksdagsledamot att sia
            om.
          </note>
          <note>
            Med tanke på hur det brukar göras med utredningar antar jag att
            det blir en remissbehandling och att man sedan använder sig av
            remissvaren. Men jag kan inte svara för regeringen.
          </note>
          <note type="speaker">
            Anf. 28 KENT CARLSSON (s) replik:
          </note>
          <note>
            Fru talman! Nej, jag kräver inte att Barbro
          </note>
          <note>
            Westerholm skall företräda regeringen på det sättet eftersom
            hon inte är statsråd. Folkpartiet har såvitt jag förstår på sitt
            landsmöte ställt sig bakom det här kravet. Som folkpartistisk
            riksdagsledamot måste även Barbro Westerholm medge att det finns
            en stor risk för att det med tanke på regeringens sammansättning
            inte kommer att bli något förslag.
          </note>
          <note>
            Det finns inte bara en stor risk -- det är i princip ett faktum.
            Trots att utredningen har ett positivt förslag om en lag och trots
            att remissinstanserna säger ''Hurra! Vi vill ha en sådan här lagstiftning''
          </note>
          <note>
            finns det en blockering i regeringen.
          </note>
          <note>
            Eftersom vi är medvetna om de blockeringar som kds utgör i detta
            sammanhang gäller min fråga till
          </note>
          <note>
            Barbro Westerholm om det inte vore bättre att i dag besluta om
            en lag eller alternativt att skicka en beställning till regeringen.
            Oavsett regeringens sammansättning, dvs. om kds finns där och
            bromsar eller inte, har riksdagen då beställt en lag. Det måste
            vara ett oerhört stöd för kommittén och för ordföranden i kommittén.
            På det sättet skulle man också kunna få denna fråga ur världen.
            Jag tycker att det vore bra för frågan i sin helhet om vi gjorde
            ett principställningstagande.
          </note>
          <note type="speaker">
            Anf. 29 BARBRO WESTERHOLM (fp)
          </note>
          <note>
            replik:
          </note>
          <note>
            Fru talman! Jag har i mitt inlägg redovisat hur jag kommer att
            göra vid voteringen. Min ytterligare kommentar är att Folkpartiet
            liberalerna vid sitt landsmöte hösten 1990 tog ställning för ett
            partnerskap. Vi har också ställt upp på den utredning som tillsattes
            av den socialdemokratiska regeringen våren 1991.
          </note>
          <note type="speaker">
            Anf. 30 MAJ-LIS LÖÖW (s) replik:
          </note>
          <note>
            Fru talman! Såvitt jag förstår löser Barbro
          </note>
          <note>
            Westerholm sitt dilemma genom att avstå i voteringen. Anser Barbro
            Westerholm att det vore till förfång för utredningen och för sakens
            fortsatta behandling om riksdagen här gjorde det som den är satt
            att göra, nämligen att i ett konkret beslut tala om vad den tycker?
          </note>
          <note type="speaker">
            Anf. 31 BARBRO WESTERHOLM (fp)
          </note>
          <note>
            replik:
          </note>
          <note>
            Fru talman! Vår tidsplan förändras inte av riksdagsbeslutet här
            i dag. Ni andra har tagit upp det faktum att ett beslut i dag
            kan ha en viss påverkan på regeringens hantering av frågan. För
            min utredning gäller precis samma tidsplan.
          </note>
          <note type="speaker">
            Anf. 32 MARGARETA WINBERG (s):
          </note>
          <note>
            Fru talman! Jag är i likhet med flera andra talare litet förvånad
            över debatten, därför att den som
          </note>
          <note>
            Annika Åhnberg sade är en icke-debatt. Man debatterar inte innehåll
            utan mer form.
          </note>
          <note>
            Det är litet uppseendeväckande att kds säger att man vill se
            förslaget från utredningen innan man kan ta ställning. Det är
            ju ett principuttalande Maj-
          </note>
          <note>
            Lis Lööw har begärt! Vi skall ta ställning till om vi är för
            eller emot registrerat partnerskap.
          </note>
          <note>
            Jag är en av undertecknarna av motionen L421. Jag vill här och
            nu uttala mitt stöd för den. Jag vill också passa på tillfället
            att som anhängare av partnerskap och medlem av utredningen i likhet
            med Elisabeth
          </note>
          <note>
            Persson berätta om saker som händer utanför detta hus i frågan.
            Elisabeth Persson talade om att det finns myter och rädsla. Jag
            kan tillägga att det finns okunskap. Det tycker jag att man också
            kan se i debatten här i kammaren i dag.
          </note>
          <note>
            Jag har den senaste tiden fått erfara hur motståndarna mobiliserar.
            Vi utsätts nu inte enbart för den typ av lobbying som är vanlig
            här i riksdagen, utan också för en annan och mycket obehagligare
            typ av lobbying. Man hotar i ljuset av religionen och under ett
            slags kristen täckmantel.
          </note>
          <note>
            Vi som är förespråkare för registrerat partnerskap hotas och
            förbannas.
          </note>
          <note>
            Det är således ganska grumliga uppfattningar och idéer som nu
            frodas bland vissa av motståndarna till partnerskapet. Jag undrar
            när jag hör dagens ickedebatt vilka de verkliga skälen till att
            vi inte tar ställning här i dag är. Man kan fundera över om dessa
            grumliga uppfattningar också finns representerade i den här kammaren.
          </note>
          <note>
            Det är människosynen som förenar oss som förespråkar partnerskap
            i utredningen, dvs.
          </note>
          <note>
            Socialdemokraterna, Folkpartiet och
          </note>
          <note>
            Vänsterpartiet. Det är egentligen inte så konstigt.
          </note>
          <note>
            Vi kan i andra sammanhang se hur Moderaterna,
          </note>
          <note>
            Centern och kds har en annorlunda, mycket mer reaktionär syn
            på människor.
          </note>
          <note>
            Alla människors lika värde, alla människors lika rätt att leva,
            älska och bo ihop -- möjligen med den restriktionen att det inte
            får skada någon annan --
          </note>
          <note>
            är ledstjärnan för majoriteten i utredningen.
          </note>
          <note>
            Konstigare än så är det inte.
          </note>
          <note>
            I en artikel i Svenska Dagbladet för ett tag sedan gick en av
            kammarens ledamöter till angrepp mot
          </note>
          <note>
            Elisabeth Persson och mig för att vi skrivit under motionen och
            samtidigt var medlemmar i utredningen. Det är inte alls konstigt
            att vi har gjort så. Som vi har hört Barbro Westerholm redovisa
            blir utredningen klar i höst. Men vad händer sedan?
          </note>
          <note>
            Det blir möjligen en remissomgång, men vad händer sedan då?
          </note>
          <note>
            Med tanke på regeringens sammansättning kommer det ingen proposition.
            Maj-Lis Lööw trodde att det kommer en proposition och sade att
            det blir registrerat partnerskap. Det blir det möjligen om vi
            får en annan regering, men inte med denna regering.
          </note>
          <note>
            Jag är alldeles övertygad om att kds inte kommer att ändra sig
            oavsett hur många faktum som kommer på bordet. Moderaterna och
            Centerpartiet kommer knappast heller att ändra sig. Det är därför
            den debatt som kds för i dag är en skendebatt för majoriteten.
            Det är därför det är så viktigt vad som händer i omröstningen
            här i dag.
          </note>
          <note>
            Jag vill uppmana kammarens ledamöter att i första hand rösta
            på motion L421 och i andra hand på reservation 1. Jag vill uppmana
            de osäkra att följa
          </note>
          <note>
            Barbro Westerholm och avstå.
          </note>
          <note>
            Fru talman! Jag vill för egen del yrka bifall i första hand till
            motion L421 och i andra hand till reservation 1.
          </note>
          <note type="speaker">
            Anf. 33 PER STENMARCK (m):
          </note>
          <note>
            Fru talman! Bakom det betänkande som vi nu behandlar ligger en
            rad motioner som på olika sätt berör äktenskaps- och sambofrågor.
            I en flerpartimotion, undertecknad av representanter för fem partier,
            framförs önskemål om en skyndsam lagstiftning om registrerat partnerskap.
            I en motion framförs dessutom kravet att homosexuella skall ha
            rätt att adoptera.
          </note>
          <note>
            Det är som jag ser det ingen skillnad i sak på de motioner som
            har väckts nu och de som behandlades här i riksdagen för ett år
            sedan. De är fortfarande lika komplicerade och därmed föremål
            för utredning.
          </note>
          <note>
            Precis som vid det tillfället är Holger Gustafsson de fyra regeringspartiernas
            talesman i denna debatt.
          </note>
          <note>
            Jag vill understryka att Holger Gustafsson därmed talar för samtliga
            de fyra borgerliga partierna i den fråga vi behandlar här i dag.
            Det är värt att understryka. Jag är nämligen alldeles övertygad
            om att Kent Carlsson hade motionerat om att vi skall lagstifta
            omedelbart även om hans parti hade suttit i regeringsställning
            i dag. Detta hade han gjort trots att det sitter en utredning
            och arbetar med frågan.
          </note>
          <note>
            Men det socialdemokratiska partiet skulle knappast vara med om
            att lagstifta innan den utredning som man själv har tillsatt har
            lagt fram ett fullödigt beslutsunderlag. Det socialdemokratiska
            partiet skulle inte ens ha motionerat i en sådan fråga.
          </note>
          <note>
            Men nu befinner sig socialdemokraterna i opposition, och då gäller
            uppenbarligen åtminstone delvis andra regler. Därför kan jag bara
            svara att det som Holger Gustafsson har yrkat på gäller för alla
            oss i de borgerliga partierna.
          </note>
          <note>
            Vi har från utredningens ordförande fått höra att utredningen
            snart är klar. När utredningen är klar och i sedvanlig ordning
            har remissbehandlats finns det anledning att också ta ställning
            i själva sakfrågan.
          </note>
          <note>
            Barbro Westerholm säger att majoriteten i utredningen har tagit
            ställning för en lag om registrerat partnerskap. Det finns anledning
            att ta ställning till frågan när det förslaget har lagts på riksdagens
            bord, dvs. när förslaget har remissbehandlats. Barbro Westerholm
            säger också att det hon har sagt bör vara vägledande för riksdagens
            ställningstagande. Jag tycker också att det kan vara så. Då finns
            det anledning att avvakta det som utredningen, som leds av Barbro
          </note>
          <note>
            Westerholm, kommer fram till.
          </note>
          <note>
            Fru talman! Jag ber att få yrka bifall till hemställan i lagutskottets
            betänkande nr 36.
          </note>
          <note type="speaker">
            Anf. 34 KENT CARLSSON (s) replik:
          </note>
          <note>
            Fru talman! Jag trodde att Per Stenmarck hade läst de motioner
            som hade väckts. Det är en väsentlig skillnad i år mot förra året
            och året dess förinnan.
          </note>
          <note>
            Då krävdes principuttalanden i de motioner som hade väckts och
            behandlats i lagutskottet och sedan i kammaren. Motion L421 är
            ett resultat av att riksdagen inte har kommit till skott. Det
            är därför det finns ett fullödigt lagförslag i den motionen.
          </note>
          <note>
            Den får gärna läsas, och där finns även specialmotiveringar till
            lagförslaget.
          </note>
          <note>
            Vidare till frågan om det skulle ha hänt något om vi hade en
            socialdemokratisk regering. Ja, det tror jag. En socialdemokratisk
            regering skulle knappast ha den hindrande faktor kds i sig. Den
            oro vi känner som förespråkar en partnerskapslag är att den nuvarande
            regeringen, med kds däri, aldrig kommer att lägga fram ett förslag.
            Även i små frågor Per Stenmarck, t.ex. bostadsbidragsregler, är
            Kds en starkt hindrande faktor.
          </note>
          <note>
            Det intressanta är det som Annika Åhnberg och andra har sagt,
            nämligen att detta är ett slags icke debatt. Inte ens Per Stenmarck
            går in i sakfrågan.
          </note>
          <note>
            Det vore intressant att få höra vad Per Stenmarck och Moderaterna
            tycker i själva principfrågan. Är det rimligt att ge homosexuella
            tillfälle till lagreglerad samlevnad? Sedan kan man alltid diskutera
            hur lagparagrafer skall utformas. Vad tycker Per Stenmarck i själva
            principfrågan? Det vore mycket intressant att få hör.
          </note>
          <note type="speaker">
            Anf. 35 PER STENMARCK (m) replik:
          </note>
          <note>
            Fru talman! Låt mig först och främst säga att jag har all respekt
            för Kent Carlsson och andras engagemang i denna fråga. Jag borde
            ha sagt redan i mitt inledningsanförande att det finns all anledning
            att reagera med kraft när majoritetens talesman i denna fråga
            liknas vid, som Kent
          </note>
          <note>
            Carlsson har sagt vid två tillfällen, en kristen fundamentalist
            utan någon förståelse för de homosexuellas situation. Så är det
            absolut inte. Nu gäller det om det skall göras ett slutligt ställningstagande
            i sakfrågan nu eller om vi skall avvakta den utredning som har
            jobbat i några års tid och som tillsattes av det parti som Kent
            Carlsson representerar.
          </note>
          <note>
            Utredningen tillsattes av Socialdemokraterna, och det finns all
            anledning att undra när ni senast var beredda att köra över en
            utredning som ni själva hade tillsatt för att snabbare kunna driva
            igenom ert eget ställningstagande?
          </note>
          <note>
            Vi har hört från Barbro Westerholms sida att det finns ett fullödigt
            lagförslag. Låt oss då få det på riksdagens bord, och låt oss
            komplettera med alla de andra lagändringar som måste göras innan
            vi gör ett slutligt ställningstagande. Jag tror att vi hade agerat
            så i andra situationer, och det finns all anledning att agera
            så även i denna fråga.
          </note>
          <note type="speaker">
            Anf. 36 KENT CARLSSON (s) replik:
          </note>
          <note>
            Fru talman! Det är kanske svårt för den högt ärade ledamoten
            Stenmarck att förstå att om utredningen kommer fram till ett lagförslag,
            och ställer sig positiv till ett registrerat partnerskap, kommer
            den nuvarande regeringssammansättningen att innebära att det inte
            kommer att läggas fram någon proposition från regeringens sida.
            Med en socialdemokratisk-folkpartistisk-centerpartistisk regering
            har jag mer anledning att tro att det skulle komma en proposition
            med anledning av ett sådant utredningsförslag.
          </note>
          <note>
            Jag är därför ganska lugn. Men vi som förespråkar partnerskap
            känner oro just för att vi ser att utsikterna för ett lagförslag
            från kommittén, när det läggs fram till hösten, efter remissbehandling
            kommer att läggas i en låst byrålåda. Det är därför vi vill utöva
            denna påtryckning.
          </note>
          <note>
            Jag tycker uppriktigt sag att det är märkligt att det inte går
            att få något som helst uttalande från vare sig från Per Stenmarck
            eller Holger Gustafsson om vad de tycker i principfrågan. Politiken
            handlar om att tycka i principfrågor, med utgångspunkt i en människosyn
            osv. Det handlar givetvis också om lagteknik osv. Vad tycker Per
            Stenmarck i principfrågan? Är det rimligt att homosexuella skall
            förnekas de juridiska rättigheterna och skyldigheterna? I dag
            utestängs de homosexuella från en rad av de villkor som gäller
            för heterosexuella. Är det rimligt att om något skulle hända en
            statligt anställd homosexuell person att han inte skulle få ha
            sin käresta som förmånstagare, osv.? Det finns många sådana exempel.
            Jag vill gärna höra några synpunkter i principfrågan.
          </note>
          <note>
            Tyvärr gäller replikskiftet Per Stenmarck. Men jag står för uppfattningen
            att kds i dessa frågor...
          </note>
          <note>
            (Talmannen: Jag får erinra om att repliken gäller
          </note>
          <note>
            Per Stenmarck.)
          </note>
          <note>
            Per Stenmarck anknöt till mitt debattinlägg om kds.
          </note>
          <note>
            Jag har uppfattningen att kds i dessa frågor beter sig som fundamentalister
            och tyvärr övertolkar den heliga skrift.
          </note>
          <note type="speaker">
            Anf. 37 PER STENMARK (m) replik:
          </note>
          <note>
            Fru talman! Jag tänker inte ge mig in i en spekulation om hur
            olika regeringskonstellationer skulle ha agerat i denna fråga.
          </note>
          <note>
            Man räknar med att utredningen skall vara klar till hösten. Därefter
            skall den behandlas som alla andra utredningar, dvs. den skall
            ut på remiss, frågan skall behandlas i regeringskansliet och därefter
            kan vi i riksdagen göra ett ställningstagande i själva sakfrågan.
          </note>
          <note>
            Jag vill understrycka att det är viktigt att få fram det fullödiga
            beslutsunderlaget innan vi gör ett slutgiltigt ställningstagande,
            eftersom vi vet att det rör sig om ändrad lagstiftning i en lång
            rad andra ärenden. Det vore utomordentligt olyckligt att komma
            med pekpinnar i dag om hur vi skall agera i denna fråga. Det är
            klokt att avvakta en ordentlig genomgång av ärendet. En ordentlig
            genomgång kan vi faktiskt endast få genom att låta den utredning
            som fortfarande arbetar med frågan få arbeta i lugn och ro.
          </note>
          <note type="speaker">
            Anf. 38 MARGARETA WINBERG (s)
          </note>
          <note>
            replik:
          </note>
          <note>
            Fru talman! Jag kan i likhet med Kent Carlsson konstatera att
            Per Stenmarck gömmer sig bakom formen och diskuterar inte principen.
          </note>
          <note>
            Var står Per Stenmarck i principfrågan? Skall alla människor
            behandlas lika? Har alla människor samma värde?
          </note>
          <note>
            Per Stenmarck undrade hur situationen skulle ha varit med en
            socialdemokratisk regering. Jag kan försäkra att en socialdemokratisk
            regering skulle ha följt ett majoritetsbeslut från en utredning.
            Vi har dessutom ett kongressbeslut i frågan. För oss är det inga
            problem. Men problemet är för denna regering, med fyra partier,
            att tre partier är emot och ett parti är för.
          </note>
          <note>
            Efter en sådan här remissomgång, som naturligtvis får ett blandat
            resultat, beror ju på frågans art, är det upp till politikerna
            att fälla det avgörande beslutet. Tror Per Stenmarck, eller över
            huvud taget någon i denna kammare, att den nuvarande regeringen
            i det läget lägger fram ett förslag?
          </note>
          <note type="speaker">
            Anf. 39 ELISABETH PERSSON (v):
          </note>
          <note>
            Fru talman! Det går naturligtvis, Per Stenmarck, att säga att
            det finns en liten poäng i det resonemang som framfördes tidigare,
            nämligen att det inte är vanligt att fatta beslut under det att
            en sittande utredning arbetar. Men om Per Stenmarck hade vågat
            lyssna på denna debatt, som faktiskt har pågått ett tag i massmedia,
            hade han märkt att det inte är en partnerskapslags olika rättsverkningar
            som är den avgörande frågan.
          </note>
          <note>
            Man kan skulle kunna säga att det nu handlar om om man är för
            eller emot. Jag kan inte inse att
          </note>
          <note>
            Partnerskapskommitténs arbete, som handlar om att belysa olika
            rättsverkningar, är avgörande för om man skall vara för eller
            emot likaberättigande för homosexuella, för eller emot partnerskapslag.
          </note>
          <note>
            Om Partnerskapskommittén kommer fram till att man i ett visst
            lagrum inte skall ta hänyn till den sexuella läggningen men att
            man skall göra det i ett annat, kan det inte vara avgörande för
            om man i grunden skall vara för eller emot en partnerskapslag,
            om man skall vara för eller emot fortsatt diskriminering av homosexuella.
          </note>
          <note>
            Huvudfrågan i dag är att ta ställning till hur riksdagen skall
            ställa sig till principbeslutet: Skall vi ge uttryck för den majoritet
            som finns här, eller skall vi inte göra det? Skall det i så fall
            ske under något slags formell täckmantel med hänvisning till utredningen?
          </note>
          <note>
            Jag tycker, Per Stenmarck, att det vore tragiskt att försöka
            ge sken av att traditionerna är så viktiga att man inte kan agera
            flexibelt och annorlunda i det här synnerligen annorlunda ärendet.
            Dessutom har vi fått kommitténs ordförandes ord på att för kommitténs
            arbete betyder ett ja till partnerskapslag -- ett principuttalande
            i dag -- bara att man känner att man har det i ryggen. Vi kommer
            att fortsätta arbetet med att undersöka de olika rättsverkningarna.
            Självklart skall frågan stötas och blötas inom och utom kammaren
            när förslaget är klart.
          </note>
          <note type="speaker">
            Anf. 40 MAJ-LIS LÖÖW (s):
          </note>
          <note>
            Herr talman! Per Stenmarck frågade om socialdemokraterna i majoritetsställning
            här i kammaren skulle kunna tänka sig att köra över en sittande
            utredning. Det var ju just därför jag ställde frågan och fick
            svar av Barbro Westerholm:
          </note>
          <note>
            Utredningen skulle inte på något sätt känna sig överkörd av att
            kammaren tar ett beslut i frågan.
          </note>
          <note>
            Det vore renhårigt att man fattade ett sådant principbeslut.
          </note>
          <note>
            För alla dem i den borgerliga regeringen som är oroliga inför
            beslutsvåndan -- den är ju uppenbar --
          </note>
          <note>
            någon gång i framtiden, vill jag påpeka att vi då är i det läget
            att vi har ett färdigt lagförslag som faktiskt ger utrymme för
            betydligt aktivare riksdagsinitiativ. Då, om inte förr, får Folkpartiet
            komma ut ur buskarna och bekänna färg i den här frågan.
          </note>
          <note type="speaker">
            Anf. 41 KENT CARLSSON (s):
          </note>
          <note>
            Herr talman! Jag skulle vilja ta upp två frågor så här i avslutningen
            av debatten. Man har diskuterat om man kan köra över en sittande
            utredning.
          </note>
          <note>
            På det utskottsområde där jag arbetar --
          </note>
          <note>
            justitieutskottet -- fattade riksdagen för ungefär en och en
            halv månad sedan ett principbeslut som innebär att man frångår
            en sittande utrednings arbete. Det gällde frågan om villkorlig
            frigivning som Straffsystemkommittén undersöker. Per
          </note>
          <note>
            Stenmarcks partikamrat, justitieminister Gun
          </note>
          <note>
            Hellsvik, hade inte tålamod att vänta till hösten, då den utredningen
            är färdig. Någon princip som säger att man ständigt måste invänta
            en utredning finns alltså inte. Det kan ju hända att man anser
            att det är principiellt och politiskt viktigt att markera en inställning.
          </note>
          <note>
            I den här frågan kräver ju inte minoriteten i utskottet att man
            skall frångå utredningen genom att man uttalar en annan uppfattning
            än majoriteten i utredningen. I fallet med den villkorliga frigivningen
            var beslutet mycket konkret och kostar skattebetalarna ca 215
            miljoner kronor per år; där kan man tala om att köra över en utredning.
          </note>
          <note>
            Slutligen vill jag säga något om den fråga som jag gärna hade
            debatterat med de kristdemokratiska ledamöterna här i kammaren.
            Det gäller synen på människan och hur ett modernt demokratiskt
            samhälle skall förvaltas. Vilken lagstiftning skall man ha? Skall
            den grundas på vissa extrema stycken av den heliga skrift, eller
            skall den ha en mer humanistisk och liberal utgångspunkt? Tyvärr
            har vi inte fått några svar från kristdemokraterna här i kammaren.
            Det är synd; det hade varit roligt att få en sådan debatt. Jag
            kan förstå varför: En del av de uppfattningar som vissa kds-ledamöter
            har och som kds som parti företräder i frågor som gäller homosexualitet,
            aborter etc. kanske inte är så bra att lyfta fram i offentligheten.
          </note>
          <note type="speaker">
            Anf. 42 PER STENMARCK (m):
          </note>
          <note>
            Herr talman! Jag begärde ordet för replik på det som Elisabeth
            Persson sade. Jag har följt hela debatten, eller åtminstone mycket
            stora delar av den. Jag har lyssnat på hela debatten i dag och
            försökt följa den i massmedia. Det har onekligen varit en mycket
            omfattande debatt -- åtminstone under den senaste tiden.
          </note>
          <note>
            Är man för eller emot, frågar Elisabeth Persson.
          </note>
          <note>
            Jag tycker att det kan finnas anledning att ta ställning till
            det när vi kan studera hela det underlag som så småningom kommer
            att finnas i den här frågan. Nu är det ju så, som vi har fått
            höra av utredningens ordförande, att det uppenbarligen finns en
            majoritet i utredningen som säger ja till ett registrerat partnerskap.
            Det får vi respektera oavsett vad vi tycker om det. Men det finns
            uppenbarligen också en minoritet. Det finns de som kommer att
            författa reservationer och ha andra inställningar i frågan. Det
            finns all anledning att lyssna till dem också. Därefter, när vi
            får möjlighet att väga samman alla ställningstaganden och synpunkter,
            kan vi göra ett personligt ställningstagande; det är jag inte
            beredd att göra i dag.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 8 §.)
          </note>
          <note>
            6 § Sjöfylleri
          </note>
          <note>
            Föredrogs
          </note>
          <note>
            lagutskottets betänkande
          </note>
          <note>
            1992/93:LU37 Sjöfylleri.
          </note>
          <note type="speaker">
            Anf. 43 HOLGER GUSTAFSSON (kds):
          </note>
          <note>
            Herr talman! Jag vill bara i korthet yrka bifall till hemställan
            i utskottets betänkande LU37 med hänsyn till, som det står i betänkandet,
            att arbetet pågår i regeringskansliet och bereds med skyndsamhet.
            Vi vill därför inte föregripa detta utan låta ärendet ha sin gång.
            Tack!
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 8 §.)
          </note>
          <note>
            7 § Ändringar i konsumentkreditlagen
          </note>
          <note>
            Föredrogs
          </note>
          <note>
            lagutskottets betänkande
          </note>
          <note>
            1992/93:LU38 Ändringar i konsumentkreditlagen.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            (Beslut fattades efter 8 §.)
          </note>
          <note>
            8 § Invandrar- och flyktingpolitiken
          </note>
          <note>
            Föredrogs
          </note>
          <note>
            socialförsäkringsutskottets betänkande
          </note>
          <note>
            1992/93:SfU7 Invandrar- och flyktingpolitiken
          </note>
          <note>
            (prop. 1992/93:100 delvis, skr. 1992/93:157 och förs.
          </note>
          <note>
            1992/93RR2).
          </note>
          <note type="speaker">
            Anf. 44 MAUD BJÖRNEMALM (s):
          </note>
          <note>
            Herr talman! Människan är människans värsta fiende, men också
            människans bästa vän. De orden fälldes av den svenska läkaren
            Christina Doctare i samband med en utfrågning i utskottet för
            nästan precis en månad sedan. Utfrågningen var föranledd av ett
            par motioner om situationen i Bosnien-
          </note>
          <note>
            Hercegovina.
          </note>
          <note>
            Christina Doctare arbetar i Kroatien på uppdrag av
          </note>
          <note>
            Världshälsoorganisationen, och hon gav en utförlig redogörelse
            av situationen i det forna Jugoslavien --
          </note>
          <note>
            om ett krig som överträffat alla våldshandlingar som kan begås
            och som brutit mot alla konventioner, det gäller båda sidor.
          </note>
          <note>
            Utskottet hörde också läkaren Birgitta Wetterdahl som hade besökt
            Kroatien på uppdrag av internationella Röda korset för att göra
            en bedömning av hjälpbehovet.
          </note>
          <note>
            Birgitta Wetterdahl redogjorde för det program för psykosocialt
            stöd som internationella Röda korset och kroatiska röda halvmånen
            driver tillsammans.
          </note>
          <note>
            Programmet behöver förstärkas med fler socialarbetare, psykologer,
            psykoterapeuter och sjuksköterskor. Dr Wetterdahl sade också att
            den viktigaste uppgiften för personalen var att upptäcka de människor
            som behöver omedelbart, kvalificerat stöd.
          </note>
          <note>
            Det betyder också att personalen måste vara väl förtrogen med
            flyktingens språk, traditioner och kultur. Därför bör man använda
            huvudsakligen lokal personal. På grund av den höga arbetslösheten
            är det ingen svårighet att få tag på lämplig personal.
          </note>
          <note>
            Christina Doctare gjorde samma bedömning. Hon berättade också
            om det officiella muslimska samhällets åtgärder för att stödja
            de kvinnor som blivit våldtagna i kriget. Varje fredag upprepas
            budskapet att dessa kvinnor är hjältinnor i kriget och att deras
            barn är muslimska barn som skall tas om hand inom det muslimska
            samhället.
          </note>
          <note>
            Christina Doctare påpekade också att det inte bara var kvinnor
            utan också barn och män som utsatts för tortyr och våldtäkt. Stor
            hjälp måste satsas på barnen, som är utsatta och utnyttjade. Männen
            måste också få hjälp med att återupprättas. De lider oerhört av
            att inte ha kunnat skydda sina kvinnor mot tortyr och våldtäkter.
          </note>
          <note>
            Christina Doctare framhöll också att man, för att kunna hjälpa
            dessa utsatta människor, måste arbeta på flera olika nivåer. Vad
            som främst behövs är hjälp på plats. Det har företrädare för både
            den kroatiska och den bosniska regeringen sagt. Man behöver framför
            allt ekonomisk hjälp. Välutbildad personal har man redan.
          </note>
          <note>
            Många av de drabbade kvinnorna, barnen och männen varken vill
            eller orkar fly. De som gör det måste naturligtvis få hjälp, men
            Christina Doctare gör bedömningen att det är oerhört svårt för
            kvinnorna att ange sina upplevelser som grund för asylansökan.
            Däremot, menade hon, kan möjligheten till överföring av flyktingar
            till Sverige vara av stort värde.
          </note>
          <note>
            Det var då, herr talman, som det kändes besvärande och svårt
            att höra Christina Doctare betona vikten av att flyktingar kan
            överföras på kvot, för samtidigt fanns ju vetskapen att regeringen
            föreslår en sänkning av flyktingkvoten.
          </note>
          <note>
            Den svenska flyktingkvoten är i dag beräknad på
          </note>
          <note>
            2 000 personer. I det budgetförslag som vi nu också behandlar
            står det att ''för att åstadkomma flexibilitet bör de medel som
            finns budgeterade på anslaget för överföring av flyktingar läggas
            samman med den del av ersättningarna till kommunerna som avser
            kvotflyktingar''. Så långt är jag med.
          </note>
          <note>
            Men vad har departementet räknat på -- på nuvarande 2 000 eller
            på det som Invandrarverket enligt budget skall planera för, nämligen
            1 250
          </note>
          <note>
            personer? Jag frågade de borgerliga utskottsledamöterna om de
            kunde förklara hur man hade räknat och vad flexibiliteten bestod
            i, men det kunde de inte förklara.
          </note>
          <note>
            Nu har utskottets kanslipersonal räknat fram att den egentliga
            överföringskostnaden i budgetförslaget motsvarar en överföring
            av 1 800
          </note>
          <note>
            personer, en minskning med 200 personer jämfört med nuvarande
            kvot. Några större flexibla resurser finns alltså inte, utan det
            är skillnaden mellan 1 250
          </note>
          <note>
            personer och 1 800 personer som utgör den flexibla resursen,
            dvs. 550 personer.
          </note>
          <note>
            Det är alltså den fria ramen för s.k. flexibla hjälpinsatser
            som regeringen skall diskutera med
          </note>
          <note>
            UNHCR? Men regeringen säger också, trots minskningen, att överföring
            av flyktingar till
          </note>
          <note>
            Sverige utgör en betydelsefull flyktingpolitisk insats. Varför
            då denna minskning? Det blir kanske mer resurser i kompletteringspropositionen.
          </note>
          <note>
            Vi socialdemokrater tycker att det är viktigt för
          </note>
          <note>
            Sveriges trovärdighet och för Sveriges internationella agerande
            att föregå med gott exempel. Det är olyckligt att regeringens
            passiva flyktingpolitik låter människor med svaga skyddsbehov
            resursmässigt tränga ut mer angelägna kvotflyktingar. Vi anser
            att det går att omprioritera resurserna så att nuvarande kvot
            kan bestå.
          </note>
          <note>
            När vi socialdemokrater talar om en aktiv invandrar- och flyktingpolitik
            handlar det om en helhetssyn. Det handlar om insatser inom utrikes-
            , handels- och biståndspolitiken för att på sikt och i samarbete
            med andra länder kunna påverka grundorsakerna till flykt. Det
            krävs en vilja att se orsaker. Det går inte att bara se symtom.
          </note>
          <note>
            Det krävs en vilja att samordna resurser och insatser mellan
            världens länder. Vi vill förebygga flyktingskapet genom bistånd,
            genom internationell konfliktlösning och genom en politik för
            full sysselsättning och social rättvisa.
          </note>
          <note>
            Att det är ett oerhört svårt och komplicerat arbete visar inte
            minst situationen i det forna Jugoslavien.
          </note>
          <note>
            Ansvaret vilar tungt på FN och EG-länderna när det gäller att
            åstadkomma verklig vapenvila och fred. Klarar inte världssamfundet
            det så har förtroendet för FN och dess fredsbevarande arbete fått
            sig en rejäl knäck.
          </note>
          <note>
            Svårigheterna att samarbeta länder emellan visar sig också i
            att de nordiska länderna ännu inte lyckats finna former för en
            gemensam nordisk invandrar- och flyktingpolitik.
          </note>
          <note>
            Vi anser att Sverige aktivt bör delta i arbetet för en europeisk
            samordning av asylpolitiken. Vare sig
          </note>
          <note>
            Sverige blir medlem i EG eller ej är det omöjligt att föra en
            egen flyktingpolitik, isolerad från övriga länders.
          </note>
          <note>
            Herr talman! Det är ingen överdrift att säga att den svenska
            flyktingpolitiken befinner sig i kris, både politiskt och ekonomiskt.
            Vi måste föra en flyktingpolitik med klara regler som är förståelig
            för svenska folket, för annars kommer lögner och myter att frodas
            tillsammans med främlingsfientlighet.
          </note>
          <note>
            Flyktingpolitiken kräver också kunskap och insikt hos dem som
            skall fatta beslut. Det krävs förmåga och mod att stå för svåra
            avvägningar och beslut.
          </note>
          <note>
            Det krävs initiativ och handlingskraft -- inte den passiva politik
            vi i dag har.
          </note>
          <note>
            Den nuvarande flyktingpolitiken är svårbegriplig.
          </note>
          <note>
            Den kostar samhället mycket pengar, ibland alldeles i onödan.
          </note>
          <note>
            Ett exempel på regeringens oförmåga och ovilja att fatta beslut
            i rätt tid gäller visumtvånget för vissa delar av det forna Jugoslavien.
            Invandrarverket ville redan i början av juni förra året att regeringen
            skulle införa visumtvång, men det dröjde ända till oktober innan
            regeringen förmådde fatta beslut.
          </note>
          <note>
            Under den tiden hade det hunnit komma ca 30 000
          </note>
          <note>
            kosovoalbaner. Med den tid det tar innan ärendena är slutbehandlade
            kommer kostnaden för det svenska samhället att bli ca 4,5 miljarder
            kronor.
          </note>
          <note>
            De långa handläggningstiderna förorsakar också stora kostnader.
            Det har gjorts, och görs, ansträngningar för att förkorta handläggningstiderna.
            Men ett helhetsgrepp om ärendehanteringen och flödet saknas. Med
            den erfarenhet som i dag finns borde man kunna förutse och förhindra
            att flaskhalsar uppstår.
          </note>
          <note>
            Det senaste hindret för att få ned kostnaderna för förläggningsverksamheten
            är att Polisen inte hinner med att sköta avvisningarna. I dag
            finns det ca 4 000
          </note>
          <note>
            personer på förläggningarna som skall avvisas. Här behövs det
            snabba åtgärder innan förläggningskostnaderna åter rusar i höjden.
          </note>
          <note>
            Nu har Utlänningsnämnden äntligen kommit upp till en godtagbar
            beslutskapacitet, och vad händer då? Jo, visserligen säger Birgit
            Friggebo i budgetförslaget att det finns starka skäl att behålla
            nuvarande tillfälliga personalstyrka för att man skall kunna bibehålla
            den beslutskapacitet som finns nu. Utlänningsnämnden får ändå
            inte de medel som behövs. Det behövs 70 miljoner. Men
          </note>
          <note>
            Utlänningsnämnden får endast 50 miljoner, för statsrådet skall
            återkomma senare med ett nytt anslagsäskande.
          </note>
          <note>
            Varför kan Utlänningsnämnden inte redan nu få besked om att den
            tillfälliga nu utbildade och inskolade personalstyrkan kan användas
            budgetåret ut?
          </note>
          <note>
            Det kostar pengar att rekrytera och utbilda personal. Skulle
            mot förmodan personalen inte behövas, är arbetsbrist ett skäl
            för varsel och uppsägning.
          </note>
          <note>
            I vår partimotion kräver vi socialdemokrater bl.a.
          </note>
          <note>
            att regeringen lägger fram ett program för att minska antalet
            asylsökande i förläggningar under kommande år. Den 1 mars i år
            var antalet inskrivna på Invandrarverkets anläggningar 80 000.
          </note>
          <note>
            Vi anser att Invandrarverket skall tllföras 50
          </note>
          <note>
            miljoner kronor. Men vi kräver att regeringen lägger fram förslag
            om hur de här medlen skall användas, inkl. de lagändringar som
            eventuellt kan behövas. Med ett ökat beslutsfattande hos
          </note>
          <note>
            Invandrarverket och Utlänningsnämnden kan förläggningsanslaget
            därmed minskas.
          </note>
          <note>
            Vi anser att regeringens flyktingpolitik saknar planering och
            framförhållning. En parlamentarisk kommitté som skall göra en
            översyn av invandrarpolitiken samt invandrings- och flyktingpolitiken
            har tillsatts. Det har länge talats om den, och nu är den äntligen
            tillsatt. Det är bra, därför att den behövs. Men det är ett oerhört
            stort arbete som kommittén skall utföra.
          </note>
          <note>
            Nu kan man emellertid befara att väldigt litet kommer att hända
            under de närmaste åren. Alla svåra och kontroversiella frågor
            kommer att hänskjutas till utredningen. Så har redan skett i det
            betänkande som nu behandlas.
          </note>
          <note>
            Herr talman! Jag yrkar härmed bifall till samtliga socialdemokratiska
            reservationer i detta betänkande.
          </note>
          <note type="speaker">
            Anf. 45 LARS MOQUIST (nyd):
          </note>
          <note>
            Herr talman! Inget ämne engagerar i dag svenska folket mer än
            just invandrar- och flyktingpolitiken.
          </note>
          <note>
            Vi ser det dagligen i arbetet på vårt partikansli.
          </note>
          <note>
            Människor ringer dit och har åsikter om flyktingproblematiken.
            Jag ser det också på all den post som berör just det här området.
            Oavsett vilken infallsvinkel människor anlägger, dvs. om man anser
            att vi i Sverige har närmast outtömliga resurser för att hjälpa
            och bistå människor som söker sig till Sverige, eller om man anser
            att vi i
          </note>
          <note>
            Sverige nu har problem upp över öronen och att vi måste sätta
            stopp för allt flyktingmottagande, är engagemanget enormt stort.
          </note>
          <note>
            Regeringen har också insett att flyktingfrågan är av utomordentligt
            stor vikt. Därför är en särskild kommitté tillsatt för att grundligt
            belysa olika aspekter i den här frågan. Redan den 14 januari beslöt
            regeringen att en översyn av invandrarpolitiken och av invandrings-
            och flyktingpolitiken skulle ske.
          </note>
          <note>
            Kommittén, i vilken jag själv ingår såsom representant för Ny
            demokrati, har haft vissa födslovåndor, minst sagt. Först i slutet
            av mars kunde en ordförande -- Rolf Wirtén -- utses. Ännu har
            inte någon kallelse till ett första sammanträde utsänts, dvs.
            tre månader efter det att man vid ett regeringssammanträde bestämt
            sig för att en kommitté skulle utses. Man får hoppas att kommittéarbetet
            inte försenas på grund av den tröga starten och att den första
            delrapporten som skall vara en delstudie med en internationell
            översikt hinner avlämnas till Kulturdepartementet senast den 1
            september 1993.
          </note>
          <note>
            Delrapport nummer två som skall avse de invandrarpolitiska frågorna
            skall avges den 1 mars
          </note>
          <note>
            1994, medan slutrapporten med förslag till författningsändringar
            m.m. skall vara klar den 1
          </note>
          <note>
            mars 1995.
          </note>
          <note>
            Jag hoppas att vi i den parlamentariska kommittén skall komma
            fram till förslag som människor i vårt land upplever som rimliga
            och rättvisa. Vi som sitter i kommittén kan vara förvissade om
            att svenska folket kommer att nagelfara vårt arbete och våra beslut.
            Jag hoppas att vi kommer att motsvara deras förväntningar på att
            sunt förnuft och realistiska ställningstaganden skall prägla våra
            förslag.
          </note>
          <note>
            Herr talman! Ny demokrati har med anledning av
          </note>
          <note>
            1992/93 års budgetproposition, regeringens skrivelse om invandrar-
            och flyktingpolitiken
          </note>
          <note>
            92/93:157 och riksdagsrevisorernas förslag
          </note>
          <note>
            92/93:RR2 avlämnat ett antal motioner i vilka Ny demokrati lämnar
            ett stort antal förslag till åtgärder inom invandrar- och flyktingområdet.
            Jag har reserverat mig mot utskottsmajoritetens förslag i 15
          </note>
          <note>
            olika reservationer, men med tanke på det kommande kommittéarbetet
            har ett antal förslag från Ny demokratis sida mer översiktligt
            berörts i sex särskilda yttranden, med förhoppningen att de frågor
            som där anges kommer att behandlas av den parlamentariska kommittén.
            Det gäller inte minst frågor om hur invandringen påverkar Sverige
            på kort och lång sikt.
          </note>
          <note>
            Herr talman! Jag kommer nu mer översiktligt att beröra de moment
            där Ny demokrati genom reservationer avgivit avvikande meningar.
            I mom.
          </note>
          <note>
            1 tas invandrings- och flyktingpolitikens inriktning upp. Vi
            anser att de självklara åtgärder som måste vidtas inkluderar ett
            asylbeviljande strikt begränsat till konventionsflyktingbegreppet
            enligt 1951 års konvention.
          </note>
          <note>
            Ny demokrati anser också att Sverige skall ha en strikt begränsning
            av anhöriginvandringen, nämligen att en strikt förknippning till
            nära anhörig, dvs. make, maka och deras barn skall råda. Anhöriginvandringen
            skall inte avse anhöriga eller andra människor som den som kommit
            till
          </note>
          <note>
            Sverige och fått ett permanent uppehållstillstånd, i sitt hemland
            har ett försörjningsansvar gentemot.
          </note>
          <note>
            Man bör ha ett införande av skärpta viseringsregler under övervägande
            för sådana situationer där en sådan stor ström av människor kommer
            till vårt land att vi ser att vi med befintliga resurser inte
            kan klara av att ta emot en sådan.
          </note>
          <note>
            En omedelbar avvisning av illegala asylsökande tycker vi i Ny
            demokrati också är en självklarhet.
          </note>
          <note>
            Om det kommer människor över våra gränser, för vilka vi på ett
            sedvanligt sätt inte kan förbereda ett asylmottagande, kan en
            situation uppstå som vi över huvud taget inte kan hantera. Ny
            demokrati menar att dessa människor måste direktavvisas. De skall
            självfallet bli föremål för asylutredning, men den asylutredningen
            skall göras snabbt. Därefter skall utvisning till transitlandet
            ske, eller till deras hemländer om situationen där medger det.
          </note>
          <note>
            Ny demokrati anser att felet med invandrar- och flyktingpolitiken
            har varit frånvaron av en signalpolitik och att den frånvaron
            orsakat stora bekymmer. Många människor, främst i
          </note>
          <note>
            Jugoslavienområdet, har kommit till Sverige därför att de trott
            att de skulle få stanna här för gott. Det har aldrig varit meningen,
            utan det har endast gällt dem som haft ett skyddsbehov. Men på
            grund av att denna information inte på ett mycket klart och distinkt
            sätt har gått ut har vi fått hit en mängd människor som trott
            att de skulle få stanna i Sverige för gott, men som inte har fått
            göra det. Jag tänker då främst på kosovoalbanerna. Frånvaro av
            en sådan här signalpolitik har gjort att en mängd människor har
            rest 100 och 200 mil genom hela
          </note>
          <note>
            Europa i tron att de skulle få stanna utan att sedan få göra
            det.
          </note>
          <note>
            Maud Björnemalm nämnde vad frånvaron av viseringen av kosovoalbanerna
            betydde och vad de skulle ha betytt om man hade börjat med visering
            vid föregående halvårsskifte. Den 1 oktober 1992
          </note>
          <note>
            infördes visering för människor från
          </note>
          <note>
            Restjugoslavien. Det rör sig om kostnader på 4,5
          </note>
          <note>
            miljarder kronor. Vem skall stå för dessa kostnader? Det är alltså
            svenska folket, skattebetalarna, som får göra det. På grund av
            regeringens inaktivitet har detta lett till oförsvarbara kostnader,
            som alltså skall betalas av det svenska folket.
          </note>
          <note>
            Jag tänker inte tala så mycket mer om själva inriktningen av
            politiken. Många av dessa synpunkter kommer så småningom fram
            i den parlamentariska kommittén. Eftersom jag sitter med där får
            jag då möjlighet att utveckla det här litet närmare.
          </note>
          <note>
            I mom. 9 tas snabbare avvisning av asylsökande upp. Ny demokrati
            har begärt skärpta regler för människor som kommer -- låt oss
            säga -- oanmälda.
          </note>
          <note>
            De stiger iland på kusterna vid Gotland, Öland och
          </note>
          <note>
            Ostkusten. Ny demokrati vill att beslut skall fattas snabbt och
            att situationen hanteras på ett rimligt sätt.
          </note>
          <note>
            I mom. 15 anges handläggningstiderna. En av de främsta orsakerna
            till att vi i Sverige får ett så stort antal asylsökande på våra
            förläggningar beror på den långa handläggningstiderna för asylärendena.
          </note>
          <note>
            Tidsperioderna i flyktingslussarna är i genomsnitt mycket längre
            än beräknat. Det kan röra sig om ett år och drygt det -- kanske
            13 månader. Man har då ändå haft ambitionen att tidsperioden skall
            röra sig om tre till fyra veckor.
          </note>
          <note>
            I dagarna har man i pressen kunna läsa litet märkliga funderingar
            kring Invandrarverkets agerande för att minska kostnaderna. Företaget
          </note>
          <note>
            Indevo har föreslagit att man skulle kunna minska kostnaderna
            med 3 miljarder kronor per år om man sänker handläggningstiderna
            med hälften. Hur mycket sanning som ligger i detta och om Indevo
            verkligen har haft klara principer för hur det skulle gå till
            vet jag inte, men det är märkligt att
          </note>
          <note>
            Invandrarverket så snabbt förkastar förslag som skulle leda till
            sänkta kostnader genom kortare handläggningstider.
          </note>
          <note>
            Mom. 17 gäller medelsanvisning till
          </note>
          <note>
            Utlänningsnämnden. Vi har föreslagit en kraftig reducering av
            anslaget till Utlänningsnämnden, och vi tar bl.a. upp det som
            Per-Erik Nilsson utreder, nämligen möjligheterna till överklaganderätt.
          </note>
          <note>
            Bekymret är kanske inte att man överklagar de beslut som Invandrarverket
            har fattat, utan att det hela tiden kommer in nya ansökningar.
            Så fort en ansökan har avslagits kommer en ny ansökan in, vilket
            tydligen kan upprepas både fem och sex gånger. Det vänder vi oss
            definitivt emot.
          </note>
          <note>
            När det gäller medelsanvisningen till
          </note>
          <note>
            Invandrarverket anser vi att Invandrarverket bör kunna göra rationaliseringar
            som motsvarar minst
          </note>
          <note>
            10 % av totalramen. Man bör också se till att man inte håller
            på med detta mångsyssleri, utan man bör lägga ut städavtal och
            mycket annat på andra företag, dvs. gå mer in för att upphandla
            entreprenader från andra håll och ägna sig åt det som man verkligen
            skall göra, nämligen se till att asylmottagningen fungerar och
            att asylbesluten fattas på ett bra sätt.
          </note>
          <note>
            Invandrarverkets upphandlingsverksamhet har vi berört i många
            olika sammanhang. Det var en artikelserie i kvällspressen för
            inte så länge sedan där man tog upp Invandrarverkets svindlande
            affärer. Det som är upprörande är naturligtvis att man nu föreslår
            att de här avtalen kanske inte skall vara offentliga, dvs. att
            man skall omöjliggöra insyn i de avtal som tecknas. Vi anser att
            det är helt ohållbart.
          </note>
          <note>
            I fråga om egenavgiften i sjukvården i mom. 26 vill vi att de
            som finns på olika anläggningar skall betala sedvanliga patientavgifter
            för sjukvård och tandvård.
          </note>
          <note>
            När det gäller medelsanvisningen till förläggningsverksamheten
            anser vi att man mera skulle gå in för eget boende än helpensionsprincipen.
            Kostnaderna kan halveras om man gör på det sättet.
          </note>
          <note>
            Vi tar också upp invandrarkvinnornas anpassning.
          </note>
          <note>
            Vi menar att den viktigaste sociala anpassningen är att invandrarna
            lär sig svenska. Om man inte uppfyller ett kunskapskrav skall
            det ske ingrepp i socialbidraget.
          </note>
          <note>
            Vi har tagit upp hemspråksundervisningen, och
          </note>
          <note>
            Riksrevisionsverket har påpekat ett antal problem beträffande
            denna. Vi anser att kommunerna helt och hållet skall befrias från
            skyldigheten att anordna hemspråksundervisning och att den uppgiften
            skall överföras till invandrarna själva och deras egna intresseorganisationer.
            Principen skall vara att den som vill ha hemspråksundervisning
            skall betala för den.
          </note>
          <note>
            När det gäller medelsanvisningen till kommunerna menar vi att
            en förändrad flyktingpolitik kommer att innebära väsentligt reducerade
            kostnader för
          </note>
          <note>
            Invandrarverket.
          </note>
          <note>
            Jag vill avsluta med att yrka bifall till våra reservationer
            beträffande mom. 1, 9, 15, 17, 21, 22,
          </note>
          <note>
            26, 30, 35, 38, 39, 40, 45, 46 och 47, samt avslag på utskottets
            hemställan i dessa moment.
          </note>
          <note type="speaker">
            Anf. 46 BERITH ERIKSSON (v):
          </note>
          <note>
            Herr talman! Jag vill börja med att uttala mitt missnöje över
            att flykting- och invandrarfrågor behandlas samtidigt. De här
            två områdena har så olika problemställningar. Invandrarpolitiken,
            där det är problem med arbetsmarknad, utbildning, social- och
            kulturpolitiska stödåtgärder, kräver en egen debatt och ett eget
            betänkande.
          </note>
          <note>
            Jag kommer i dag att koncentrera mig på frågor om invandrarpolitiken.
          </note>
          <note>
            I Carl Bildts regeringsdeklaration den 4 oktober
          </note>
          <note>
            1991 sade han bl.a. att flyktingpolitiken skulle förändras. Jag
            har försökt titta på hur flyktingmottagningen har förändrats sedan
            den 4
          </note>
          <note>
            oktober 1991, och jag måste först konstatera att det är mycket
            sorgligt att vi har lyckats med att bygga upp ett så dyr och illa
            fungerande flyktingmottagande på så relativt kort tid. Det tog
            inte ens tio år. Den parlamentariska utredning som nu har tillsatts,
            den översyn och det utredningsarbete som har gjorts är mycket
            nödvändiga, och jag är nöjd med de flesta av initiativen.
          </note>
          <note>
            Sedan 1985 har Invandrarverket stått under ständig omorganisation.
            Man kan kort uttrycka det så att det har varit en tummelplats
            för organisationsmarodörer. Vid Göteborgs universitet gjordes
            en genomgående omorganisation, och det verkar som om man nu får
            göra samma erfarenhet vid Invandrarverket. I båda fallen var det
            samma organisatör.
          </note>
          <note>
            En omorganisation blir sällan lyckad om den som en skrivbordsprodukt
            trycks ned på en verksamhet.
          </note>
          <note>
            En omorganisation måste komma nedifrån och måste involvera dem
            som skall arbeta i verksamheten.
          </note>
          <note>
            Jag hade naturligtvis, i paritet med de motioner som Vänsterpartiet
            har väckt de senaste åren, helst sett att man tagit ett likartat
            grepp på
          </note>
          <note>
            Invandrarverket som man gjorde inom skolväsendet för några år
            sedan, dvs. helt enkelt beslutat att lägga ned verket och att
            inrätta en mindre, bättre fungerande myndighet. Jag tror nämligen
            att det är det enda sättet att effektivt skala bort onödig byråkrati
            och att sortera in de olika delarna i andra verksamhetsområden,
            där de kan skötas mer effektivt och där de kanske hör hemma bättre.
          </note>
          <note>
            Det har hänt en del sedan 1991. Det har tagits initiativ för
            att förändra flyktingmottagandet, och nu återstår att se vad som
            blir slutresultatet av de initiativen.
          </note>
          <note>
            Men hur blev det med flyktingmottagandet? Har det blivit mer
            humant sedan 1991? Vad har hänt när det gäller rättssäkerheten?
            Har den blivit bättre?
          </note>
          <note>
            Med bästa vilja i världen tror jag inte att någon kan påstå att
            det har blivit bättre. Snarare kan man säga att det försämras
            dag för dag. Det finns en flod av mänskliga tragedier att ösa
            ur för tidningar och för andra som så önskar. Rättssäkerheten
            är under all kritik, om man jämför med landets övriga rättsväsende.
          </note>
          <note>
            Det är nu oftast helt andra överväganden än tidigare som ligger
            till grund för Invandrarverkets asylbedömning. På ett halvår har
            det förändrats mycket. Det görs en mycket snävare tolkning av
            både utlänningslagen och flyktingkonventionen.
          </note>
          <note>
            Påpekandet i vår motion om att 40 % direktavvisas och att utredningen
            även borde se på det, besvaras med goddag--yxskaft. Man hänvisar
            till Per-Erik
          </note>
          <note>
            Nilssons utredning om värdig avvisning. Det är den frågan Per-Erik
            Nilsson skall utreda, inte frågan om att så många direktavvisas
            vid gränsen.
          </note>
          <note>
            De som senast har dragit vinstlotten -- att få tidningarnas uppmärksamhet
            -- är ett antal barn, som hotats av upprörande avvisningar. Där
            vill jag ställa en fråga till kulturministern:
          </note>
          <note>
            Barnkonventionen är ju i dag inte inkorporerad i svensk rätt.
            När olika myndigheters beslut står i konflikt med varandra, bl.a.
            därför att de grundar sig på olika lagar, och det enskilda barnets
            behov riskerar att förbises -- som i exemplet med den femåriga
            kurdiska flickan och den lilla, treåriga pojken -- vem har då
            det yttersta ansvaret för att barnkonventionen följs och att den
            ger det skydd som den är avsedd att ge i en kraftmätning, som
            den pågående, mellan myndigheter?
          </note>
          <note>
            Det måste bli ett helt annat förfarande vid asylutredningar ända
            från grundutredningen.
          </note>
          <note>
            Genom att satsa på kompetenta utredningsteam, som har adekvata
            kunskaper om länderförhållanden och som gör grundutredningen i
            stället för polisen, genom att inrätta asylprövningsnämnder som
            prövar tveksamma fall och har möjlighet att i en muntlig förhandling
            ställa direkta frågor och genom att endast ha en sista ventil
            med prövningstillstånd till kammarrätten skulle man kunna ta bort
            den rundgång som omprövningsrätten medför efter utlänningsnämndens
            beslut. Utredningarna måste med nödvändighet bli både mer rättssäkra
            och snabbare än de är i dag. Då är just kompetenssatsningar i
            valet av utredare, jurister, beslutsfattare och organisation absolut
            nödvändiga.
          </note>
          <note>
            Att de påpekanden och de beställningar som riksdagen vid åtskilliga
            tillfällen har gjort till
          </note>
          <note>
            Invandrarverket om att vi vill ha en praxisredovisning i asylhanteringen
            ändå inte har gett det resultat vi har bett om borde väcka en
            del tankar om orsakerna bakom.
          </note>
          <note>
            Det finns många andra saker som skulle behöva tas upp i en längre
            debatt, bl.a.
          </note>
          <note>
            anknytningsinvandringen. För närvarande är väntetiden hos Stockholmspolisen
            sex månader för den part som bor här i Sverige. Då handlar det
            inte enbart om flyktingar med annat medborgarskap utan även om
            svenska medborgare.
          </note>
          <note>
            Sedan måste jag i sammanhanget påpeka att jag noterade att både
            Socialdemokraterna och Ny demokrati deklarerade att kosovoalbanerna
            inte har något skyddsbehov. Jag anser att det är en mycket tragisk
            felbedömning.
          </note>
          <note>
            För Lars Moquist vill jag påpeka att flyktingar brukar komma
            oanmälda. Det är inget konstigt med det.
          </note>
          <note>
            Invandrarverkets förtroendeläkarsystem är och har varit en sorglig
            historia. Det blev inte bättre av att man började anlita flera
            läkare mot tidigare en. I de flyktingärenden som förtroendeläkaren
            skall bedöma ställs läkarens roll på sin spets. Det främsta krav
            som man har rätt att ställa gäller opartiskhet.
          </note>
          <note>
            Förtroendeläkaren bör därför inte vara anställd och avlönad av
            Invandrarverket. Jag vill fråga kulturministern om den frågan
            kommer att behandlas i någon av utredningarna.
          </note>
          <note>
            När det gäller tortyrskador vill jag säga att det sällan finns
            några entydiga fynd; det handlar om att göra en trovärdighetsbedömning
            av patientens berättelse. Då måste naturligtvis även läkaren vara
            trovärdig.
          </note>
          <note>
            Sverige har genom FN:s konvention mot tortyr och annan grym och
            omänsklig behandling eller bestraffning förbundit sig att försöka
            ge de drabbade adekvat vård och behandling. Men inte bara det
            -- vi har också förbundit oss att även dokumentera tortyren och
            till FN rapportera den dokumenterade tortyren. Det är ett mycket
            viktigt arbete för bättre respekt för mänskliga rättigheter ute
            i världen. Där måste vi bli mycket bättre: rejäla satsningar måste
            göras när det gäller att bygga upp behandlingscentrer för tortyrskadade.
          </note>
          <note>
            Medvetenheten om tortyr, tortyrens verkningar och de drabbades
            behov måste bli större även hos andra som i sin yrkesutövning
            kommer i kontakt med flyktingar. Många med tortyrskador blir annars
            med tiden stora vårdkonsumenter. Jag vill påstå att en större
            medvetenhet om de bakomliggande orsakerna och en riktig hantering
            av dessa säkert bättre än avgifter skulle verka dämpande på onödig
            sjukvårdskonsumtion.
          </note>
          <note>
            Något som också -- utöver tidigare här i dag nämnda åtgärder
            -- skulle verka dämpande på sjukvårdskonsumtionen är en meningsfull
            sysselsättning medan man väntar på beslut.
          </note>
          <note>
            Utredningen om mottagning av asylsökande och flyktingar har många
            goda idéer och förslag. Det borde vara självklart att en sysselsättning
            motsvarande 40 timmars arbetsvecka är målet.
          </note>
          <note>
            Men då måste hela den verksamheten med nödvändighet ned på kommunnivå.
            Det är i den enskilda kommunen som man har överblick över vad
            just den kommunen har för resurser i form av frivilligorganisationer
            som kan involveras och lämpliga arbetsuppgifter som kan organiseras.
          </note>
          <note>
            Herr talman! Tiden rinner i väg och mycket finns ännu att ta
            upp. Jag vill slutligen nämna något om
          </note>
          <note>
            Vänsterpartiets förslag att det samhällsekonomiskt är riktigast
            och billigast att satsa på att kommunerna sköter verksamheten
            även under prövningstiden. Kommunerna har den kapaciteten och
            den kompetensen. Kommunerna har också, som vi kunde höra senast
            på nyheterna i går kväll, många lediga lägenheter. Kommunerna
            kan sedan göra den upphandling av tjänster som de anser sig behöva.
            Verksamheten blir på det sättet decentraliserad och därmed överblickbar.
            Insynen blir maximal, och bättre förutsättningar för att motarbeta
            främlingsfientlighet och rasism kan skapas.
          </note>
          <note>
            Herr talman! Jag står naturligtvis bakom hela vår meningsyttring
            men yrkar bifall endast till mom.
          </note>
          <note>
            11, 12 och 13. Vi kommer att rösta också för reservationerna
            3, 7, 11 och 13.
          </note>
          <note type="speaker">
            Anf. 47 MAUD BJÖRNEMALM (s)
          </note>
          <note>
            replik:
          </note>
          <note>
            Herr talman! Jag vill säga till Berith Eriksson, som vid alla
            tillfällen kritiserar Invandrarverket och dess organisation, att
            den organisation som
          </note>
          <note>
            Invandrarverket för närvarande har har beslutats av riksdagen.
            Den var föremål för utredning, den föreslogs i en proposition
            och den diskuterades här i riksdagen, och enligt vad jag kan minnas
            var det inte några större meningsskiljaktigheter mellan
          </note>
          <note>
            Vänsterpartiet och majoriteten i den frågan.
          </note>
          <note>
            Jag tycker därför att det är litet underligt att man ständigt
            och jämt återkommer till den här kolossen.
          </note>
          <note>
            Visst kan det finnas anledning att kritisera
          </note>
          <note>
            Invandrarverket, men jag har aldrig hört att Berith
          </note>
          <note>
            Eriksson och Vänsterpartiet skulle ha haft några radikala förslag
            om hur man skall ändra den här organisationen. Man uttrycker bara
            att organisationen skall brytas ner, den skall bli mycket mindre
            och då skall det bli så mycket bättre. Man har också en övertro
            på att om frivilligorganisationerna och kommunerna skulle överta
            verksamheten så skulle alla problem försvinna i ett nafs. Jag
            tror faktiskt inte att verkligheten är sådan. Verkligheten är
            den att det har kommit så många asylsökande att förläggningsorganisationen
            inte har kunnat fungera ordentligt. Det är klart att det finns
            många orsaker till det.
          </note>
          <note>
            Berith Eriksson sade vidare att jag hade sagt att kosovoalbanerna
            inte hade något skyddsbehov. Jag talade över huvud taget inte
            om skyddsbehov. Jag talade om visumtvång. När regeringen införde
            visumtvång minskade tillströmningen av asylsökande från Kosovoprovinsen.
            Av dem som finns här finns det säkert en del som har skyddsbehov.
            Det har dock visat sig genom
          </note>
          <note>
            Invandrarverkets utredningar att de flesta har ett mycket svagt
            skyddsbehov och således inte kommer att få asyl i Sverige.
          </note>
          <note type="speaker">
            Anf. 48 BERITH ERIKSSON (v) replik:
          </note>
          <note>
            Herr talman! Jag är i dag inte ensam om denna kritik mot Invandrarverket.
            Den delas av JO, JK,
          </note>
          <note>
            Ombudsmannen mot etnisk diskriminering och olika politiska partier,
            även av socialdemokrater.
          </note>
          <note>
            Maud Björnemalm sade att vi inte har kommit med några radikala
            förslag. Jag rekommenderar Maud
          </note>
          <note>
            Björnemalm att ta sig tid att läsa igenom våra motioner. Det
            kan hon knappast ha gjort, eftersom hon kommer med ett sådant
            påpekande.
          </note>
          <note>
            Jag undrar vad som låg bakom det beslut som fattades 1985 om
            att Invandrarverket skulle bygga upp en mottagarkapacitet med
            slussar och med förläggningar. De asylsökande skulle inte längre
            bo ute i kommunerna. Jo, bakgrunden var att man från
          </note>
          <note>
            Invandrarverkets sida ansåg att det blir så besvärligt om de
            asylsökande kommer i kontakt med lokalbefolkningen. Det blir så
            besvärligt när de asylsökande skall utvisas om privatpersoner
            lägger sig i och har synpunkter på verkets hantering. Jag hade
            nu inte tid att gå in på detta, men jag har gått igenom den debatt
            som förelåg vid det tillfället. Dåvarande vpk gick emot att
          </note>
          <note>
            Invandrarverket skulle bygga upp den här organisationen med egna
            slussar och förläggningar.
          </note>
          <note>
            Sedan till frågan om albaner från Kosova.
          </note>
          <note>
            Visumtvånget stoppar naturligtvis upp flyktingströmmen. Men det
            är inte detsamma som att dessa personer inte har skyddsbehov.
            Att
          </note>
          <note>
            Invandrarverket, Utlänningsnämnden och även regeringen i vissa
            fall har gjort bedömningen att personer inte löper risk för förföljelse
            om de återvänder överensstämmer inte heller med sanningen. Jag
            har sedan en tid tillbaka försökt få visum för att åka in i Kosova.
            Det är helt omöjligt.
          </note>
          <note>
            Ingen kommer in där. Kyrkans folk, som försökte komma in för
            att följa upp vad som har hänt med dem som har sänts tillbaka,
            har inte heller lyckats komma in. Vi kommer i alla fall att åka
          </note>
          <note>
            Makedonien, och vi hoppas att där kunna träffa människor som
            vet vad som har hänt med albaner som skickats tillbaka till Kosova.
          </note>
          <note type="speaker">
            Anf. 49 MAUD BJÖRNEMALM (s)
          </note>
          <note>
            replik:
          </note>
          <note>
            Herr talman! Berith Eriksson frågade varför man gjorde den här
            omorganisationen. Jo, det skedde i syfte att förkorta handläggningstiderna.
          </note>
          <note>
            Kommunerna ville faktiskt att de som fanns i kommunerna skulle
            ha uppehållstillstånd. Man ville ha möjlighet att ge dem svenskundervisning.
          </note>
          <note>
            Man ville få möjligheter att slussa ut dem i arbetslivet. Det
            var omöjligt om man inte visste att de som fanns i kommunerna
            hade uppehållstillstånd. Slussarna och förläggningarna kom till
            för att förkorta handläggningstiderna. Det var det primära. Man
            gjorde en regionindelning, och man ville decentralisera verksamheten.
          </note>
          <note>
            Konstigare än så var det faktiskt inte.
          </note>
          <note>
            Kritiken mot att det sedan inte fungerade tycker jag att man
            kanske skall rikta mot regering och riksdag och inte mot den förvaltande
            myndigheten.
          </note>
          <note type="speaker">
            Anf. 50 BERITH ERIKSSON (v) replik:
          </note>
          <note>
            Herr talman! Jag riktar naturligtvis inte kritik mot de personer
            som arbetar inom Invandrarverket. De är systemets fångar. Det
            är här i riksdagen som jag framför kritiken. Det är här i riksdagen
            som vi skall fatta beslut om hur myndigheten skall se ut i framtiden.
          </note>
          <note>
            Maud Björnemalm kom med en redogörelse över vad som föregick
            beslutet år 1985. Det är symtomatiskt att man i stället för att
            ta itu med problem som är förknippade med t.ex.
          </note>
          <note>
            svenskundervisningen beslutar att man skall avskilja flyktingarna
            från lokalbefolkningen. Det var detta som det handlade om. Det
            var inte fråga om decentralisering. Det innebär väl ingen större
            decentralisering om flyktingarna bor i en förläggning som Invandrarverket
            har byggt i en kommun jämfört med om flyktingarna bor i kommunens
            lägenheter och kommunen har ansvar för vistelsen.
          </note>
          <note>
            Förste vice talmannen anmälde att Maud
          </note>
          <note>
            Björnemalm anhållit att till protokollet få antecknat att hon
            inte ägde rätt till ytterligare replik.
          </note>
          <note type="speaker">
            Anf. 51 LARS MOQUIST (nyd) replik:
          </note>
          <note>
            Herr talman! Berith Eriksson tog upp frågan om illegal invandring,
            att flyktingar brukar komma oanmälda. Javisst, så är det självfallet.
            När det gäller illegalt asylsökande måste vi klart ange att vi
            inte accepterar det här. Förmodligen ser vi nu bara en test av
            de attityder vi har i Sverige. Först bråkar vi litet allmänt,
            men sedan accepterar vi att ett asylmottagande får ske på det
            här sättet. Det ställer sig säkert de som sysslar med den här
            verksamheten bakom.
          </note>
          <note>
            Om vi inte reagerar utan accepterar att man kan komma in i Sverige
            och söka asyl på det här sättet kan det komma tiotusentals flyktingar.
            Därför menar jag att vi måste reagera. Vi måste reagera mot smugglarna
            med skärpta straff och genom att förverka deras fartyg. Vi måste
            också ge en signal till dem som kommer in i landet på det här
            sättet om att vi inte accepterar det här och att de löper mycket
            stor risk att utvisas från landet. Jag tror att en sådan signalpolitik
            måste fram, för att det här inte skall bli ett ohållbart problem
            för oss i framtiden.
          </note>
          <note type="speaker">
            Anf. 52 BERITH ERIKSSON (v) replik:
          </note>
          <note>
            Herr talman! Jag måste verkligen få ställa en fråga till Lars
            Moquist: Vad är en legal ansökan från en flykting?
          </note>
          <note>
            Ny demokrati pratar om flyktingsmuggling och menar att man utan
            vidare kan säga att en flykting som blir insmugglad inte har något
            skyddsbehov.
          </note>
          <note>
            Man måste hålla isär olika saker. Människor som för ekonomisk
            vinning smugglar in flyktingar i landet skall naturligtvis ha
            sitt straff.
          </note>
          <note>
            Hur skulle balterna under Sovjettiden ha kunnat ta sig till Sverige,
            om de inte hade blivit både utsmugglade och insmugglade? Hur skulle
            många andra personer, t.ex. judarna som lyckades fly under första
            delen av andra världskriget, ha kunnat ta sig ut från en säker
            död om de inte hade blivit både utsmugglade och insmugglade? Det
            är i sig, tycker jag, väldigt stötande att prata om människor
            på ungefär samma sätt som man talar om vapen och narkotika.
          </note>
          <note type="speaker">
            Anf. 53 GUSTAF VON ESSEN (m):
          </note>
          <note>
            Herr talman! Flykting- och invandrarpolitiken är en stor och
            komplicerad fråga med många bottnar.
          </note>
          <note>
            Vår nuvarande lagstiftning på området tillkom under andra omständigheter
            och med andra förutsättningar än de som gäller i dag.
          </note>
          <note>
            Fundamentala förändringar har ägt rum i Europa men även på andra
            håll. Länder som tidigare var diktaturer är i dag demokratier
            eller under en process mot demokrati. Frigörelsen innebär emellertid
            inte bara politisk frihet utan också en frihet att fly undan den
            fattigdom, den misär och de konflikter som årtionden av förtryck
            skapat.
          </note>
          <note>
            Förtryck och diktatur har i en del länder kunnat hållas tillbaka.
            Etniska, språkliga och kulturella skillnader har inte kunnat komma
            till uttryck. Men efter kommunismens fall och den frihetsrörelse
            som gått över Europa har etniska konflikter på många håll också
            blommat upp.
          </note>
          <note>
            Det mest tragiska exemplet på detta är givetvis det forna Jugoslavien.
            Det är faktiskt en skam att i
          </note>
          <note>
            Europa år 1993 få uppleva det som nu sker i
          </note>
          <note>
            Bosnien. De serbiska friskarornas skändning av och terrordåd
            mot den muslimska civilbefolkningen är ett av mänsklighetens lågvattenmärken.
            Det som smärtar allra mest är dock världssamfundets och de europeiska
            organisationernas oförmåga att hantera läget. Visst görs insatser
            av FN, visst förhandlas om fredsplaner, men intrycket av brist
            på kraftfullt ledarskap och i praktiken en sorts tyst acceptans
            av att problemen är olösliga dominerar tyvärr. Ett militärt ingripande
            för att skydda civilbefolkningen synes nu bli allt nödvändigare.
          </note>
          <note>
            Denna konflikt i Bosnien genererar givetvis flyktingströmmar.
            Människor söker sig till andra länder för att slippa elände och
            förtvivlan.
          </note>
          <note>
            Flyktingläger har upprättats i närområdena, och hundratusentals
            människor är nu inkvarterade hjälpligt men utan någon klar uppfattning
            om framtiden. Våldtagna och torterade, barn som sett och upplevt
            de vidrigaste avarterna av mänsklig aktivitet -- vilken framtid
            kan dessa människor erbjudas?
          </note>
          <note>
            Sverige gör insatser i området både med FN-trupp och med insatser
            direkt riktade till flyktingar.
          </note>
          <note>
            UNHCR:s insatser är betydande, och inriktningen är klar, nämligen
            att flyktingarna i första hand skall repatrieras. FN:s flyktingkommissarie
            Sadako
          </note>
          <note>
            Ogata är mycket tydlig på denna punkt, även om perspektivet vad
            gäller Bosnien är dystert.
          </note>
          <note>
            UNHCR:s policy är således generellt den att frivillig repatriering
            är den enda möjliga lösningen på världens flyktingproblem. Endast
            i undantagsfall, när det kan motiveras utifrån den enskildes säkerhetssituation
            eller då det gäller fysiskt eller psykiskt handikappade, kan omplacering
            till tredje land bli aktuell. Svensk lagstiftning och flyktingpolitik
            bör givetvis anpassas till UNHCR:s principer.
          </note>
          <note>
            Flyktingströmmarna till Sverige emanerar huvudsakligen numera
            från området som förut hette Jugoslavien. Under föregående år
            kom över
          </note>
          <note>
            50 000 kosovoalbaner till vår gräns för att söka asyl.
          </note>
          <note>
            Vidare förekom också ett inflöde av makedonier.
          </note>
          <note>
            Från övriga delar av det gamla Jugoslavien har också kommit asylsökande.
            Något akut skyddsbehov föreligger i allmänhet inte för dessa asylsökande.
            Efter en tidskrävande juridisk process avvisas de allra flesta,
            bortsett från dem som nu kommer från krigsområdet i Bosnien.
          </note>
          <note>
            Hittills i år har över 12 000 bosnier kommit för att söka uppehållstillstånd.
            Med den tendens som nu finns befaras det att antalet kan komma
            att öka till
          </note>
          <note>
            50 000 --60 000 vid årets slut, om det fortsätter som under de
            senaste månaderna. Just nu är det i stort sett bara bosnier som
            kommer. Regeringens inställning tycks vara att dessa personers
            ärenden, efter en utredning vid ankomsten, inte skall behandlas
            i avvaktan på den utveckling som äger rum i Bosnien. I sammanhanget
            kan påpekas att regeringens planeringsram i budgeten utgår från
          </note>
          <note>
            30 000 asylsökande kommande budgetår.
          </note>
          <note>
            Realismen beträffande detta får väl var och en bedöma.
          </note>
          <note>
            Man kan med fog fråga sig vad som skall hända med de bosniska
            asylsökandena. Frivillig repatriering är ju i dag inte möjlig.
            Inte heller är det möjligt att ge permanenta uppehållstillstånd.
            Om så sker får vi sannolikt en mycket kraftig ''pull-effekt'',
            dvs. att långt fler flyktingar skulle söka sig hit. Ett alternativ
            är möjligen att införa en lagstiftning som ger möjlighet att ge
            kollektiva tillfälliga uppehållstillstånd. Utkast till en sådan
            lagstiftning finns. Regeringen bör väl överväga om en sådan lagstiftning
            skulle kunna vara lämplig när det gäller bosnierna.
          </note>
          <note>
            Dessutom vet vi egentligen inte om just de som kommer hit har
            de största behoven att få skydd och få stanna. Man kommer i allmänhet
            i bussar som chartrats. På något sätt har de flesta gjort en sorts
            val genom att bekosta en resa till Sverige i stället för att söka
            upp eller kvarstanna i ett flyktingläger i
          </note>
          <note>
            Kroatien eller på annan plats inom närområdet.
          </note>
          <note>
            Inte är det något ljust perspektiv att tiotusentals bosnier sannolikt
            kommer att vistas här kanske i åratal, i en sorts gråzon, utan
            någon klar framtid och till stora kostnader för skattebetalarna.
          </note>
          <note>
            Regeringen bör skyndsamt klarlägga sin policy på detta område.
            Jag hoppas att invandrarministern redan i dag kan ge oss en indikation
            på regeringens syn härvidlag.
          </note>
          <note>
            Herr talman! Flykting- och invandringspolitiken måste ske i samarbete
            med FN och samordnas med övriga europeiska länder. Vi kan göra
            väsentligt större insatser för flyktingar och till mycket lägre
            kostnader om vi gör det i flyktingarnas närområde.
          </note>
          <note>
            Det är det internationella samarbetet som nu måste lyftas fram
            ännu mer. Då är det också viktigt att vår lagstiftning åtminstone
            huvudsakligen ansluter sig till det regelsystem som ändå finns
            i övriga
          </note>
          <note>
            Västeuropa.
          </note>
          <note>
            Särskilt viktigt är det att följa arbetet inom den europeiska
            gemenskapen med de försök till harmonisering som där pågår. Vi
            kan inte längre ha en i många hänseenden avvikande nationell invandringspolitik.
            Vår profil ger omvittnat signaler till omvärlden som medför att
            fler asylsökande kommer hit än till de allra flesta jämförbara
            länder. Regeringen har tillsatt en utredning om den framtida flykting-
            och invandrarpolitiken. Den skall ju börja med att undersöka de
            regler och skyddsbestämmelser som finns i andra jämförbara länder
            och bedöma huruvida förändringar skall föreslås i vår egen lagstiftning.
            Frågan är brännande och måste prioriteras.
          </note>
          <note>
            Socialdemokraterna tycks vara inne på liknande tankegångar och
            i sin reservation nr 1 i betänkandet förs resonemang som är av
            intresse i det kommande utredningsarbetet. En förändring av asylbegreppet
            måste övervägas. Utskottsmajoriteten menar dock att utredningen
            bör få arbeta med detta utan direkta bindningar som ett riksdagsbeslut
            kan komma att innebära om reservationen i dag skulle vinna bifall.
            Över huvud taget skall utredningen se över och bedöma vilka samarbetsformer
            som finns internationellt och se om det finns en möjlighet, med
            en förändrad inriktning av utvecklingsarbetet, att försöka påverka
            grundorsakerna till påtvingad utvandring. Nyckeln till en humanitär
            och realistisk flyktingpolitik ligger i det internationella samarbetet.
          </note>
          <note>
            Förutom frågan om asyl finns det en rad andra problemställningar
            som bör kommenteras. Frågan om massflyktssituationer har fått
            ökad aktualitet.
          </note>
          <note>
            Flyktingströmmar kan uppstå snabbt och oväntat.
          </note>
          <note>
            Situationen på Balkan har berörts. Den spända situationen i Ryssland
            och mellan de nya republikerna i det forna Sovjet kan plötsligt
            generera flyktingströmmar av stora dimensioner.
          </note>
          <note>
            Det är viktigt att vi har en policy för hur vi klarar sådana
            situationer. En beredskap, både mental och fysisk, måste finnas.
            Ett förslag till en lag om en reglering av massflyktssituationer
            bör därför föreläggas riksdagen. Ett PM har utarbetats och är
            nu uppenbarligen ute på remiss. Det är bra att regeringen nu bereder
            denna fråga.
          </note>
          <note>
            Socialdemokraterna har i en reservation tagit upp frågan om antalet
            kvotflyktingar. Anslaget i fråga har nu fått en annan karaktär.
            Avsikten är att en mer flexibel användning skall kunna åstadkommas.
          </note>
          <note>
            I nära samarbete med UNHCR skall särskilda insatser kunna ske,
            som bl.a. kan innebära överföring av flyktingar i den s.k. kvoten
            till
          </note>
          <note>
            Sverige. Anslaget skall dock också kunna användas som en rörlig
            resurs i nödsituationer och stå till
          </note>
          <note>
            UNHCR:s förfogande. Det är, som jag tidigare har påpekat, UNHCR:s
            policy att i första hand repatriera flyktingar frivilligt. Överföring
            till tredje land är inte längre ett förstahandsalternativ, och
            flyktingkommissarien har bedömt ett sjunkande behov härav. Icke
            desto mindre finns en planeringsram på minst 1 250 s.k. kvotflyktingar,
            men pengar finns avsatta för ytterligare insatser.
          </note>
          <note>
            Det är således viktigt och riktigt att dessa insatser sker i
            nära samverkan med UNHCR. Därför har utskottsmajoriteten en något
            annan bedömning än den som kommer till uttryck i socialdemokraternas
            motion. Inte heller finns det för närvarande anledning att, såsom
            socialdemokraterna föreslår, tillsätta en nationell kommission,
            även om det ligger mycket i att en samordning är viktig mellan
            flyktingpolitik, FN-bistånd, u-landshjälp och
          </note>
          <note>
            Östeuropasamarbete.
          </note>
          <note>
            Även anhörigbegreppet har tagits upp i
          </note>
          <note>
            Socialdemokraternas motion Sf626 samt i andra motioner. En översyn
            avses ske av utredningen. En viss skärpning av anhörigbegreppet
            kan inte uteslutas. Sverige tycks ha ett något vidare och mer
            generöst anhörigbegrepp än flertalet andra jämförbara länder.
            EG-länderna har ännu ingen enhetlig policy, men tankar kring anhörigbegreppet
            finns formulerade i den s.k. Dublinkonventionen.
          </note>
          <note>
            Det innebär en flyktings föräldrar och barn under
          </note>
          <note>
            18 år samt annan anhörig om särskilt behov finns.
          </note>
          <note>
            Herr talman! Handläggningstiderna är ett omvittnat stort problem.
            Det är ett elände för den enskilde asylsökanden. Ovissheten är
            för många givetvis en mara. Andra som vet att de kommer att få
            avslag gör allt för att fördröja avvisningen, eftersom alternativet
            frivillig avresa framstår som sämre. Förläggningslivet är passiviserande
            och demoraliserande. Kriminalitet är inte ovanligt.
          </note>
          <note>
            Väntetiderna binder också mycket stora resurser.
          </note>
          <note>
            Statens utgifter blir hissnande och tilläggsanslag uppåt 4 miljarder
            krävs nu för detta budgetår. I dag finns förläggningar över hela
            landet. Om vi skulle samla alla asylsökande på en plats, finge
            vi hyra in en hel stad av Sundsvalls storlek.
          </note>
          <note>
            Stora resurser har lagts ned på ökad utredningskapacitet både
            i Invandrarverket och i
          </note>
          <note>
            Utlänningsnämnden. Det är möjligt att ytterligare utredningsresurser
            skulle kunna nedbringa väntetiderna något. Vi tror dock inte att
            det i första hand är resursbrist som är problemet. Även de omfattande
            överklagningsmöjligheter som finns förlänger vistelsetiderna.
            Dessa har nyligen setts över i en utredning av SIV:s överdirektör
            Per-Eric
          </note>
          <note>
            Nilsson. De av honom föreslagna förändringarna kan bidra till
            att nedbringa vistelsetiderna. Men till syvende och sist är det
            våra asylregler som avgör omfattningen av antalet asylsökande
            och därmed handläggningstider och kostnader. Att som Ny demokrati
            föreslår dra ner på anslagen till SIV och
          </note>
          <note>
            Utlänningsnämnden skulle i nuläget enbart förlänga vistelsetiderna.
          </note>
          <note>
            En omfattande debatt har förts beträffande SIV:s förläggningsverksamhet.
            Under förra året skedde en närmast explosionsartad ökning av antalet
            asylsökande, och helt extraordinära åtgärder krävdes för att kunna
            härbärgera alla. Snabba kontrakt fick upprättas med uthyrare och
            i en del fall utnyttjades säkerligen SIV:s prekära läge.
          </note>
          <note>
            Professionalismen var kanske inte heller fullödig på upphandlarsidan.
            Till stora delar anser jag dock att kritiken är orättvis. Det
            är fortfarande riksdag och regering som avgör vilka regler som
            gäller beträffande invandring. Att 50 000 kosovoalbaner under
            några sommar- och höstmånader valde att söka sig hit kan givetvis
            inte Invandrarverket klandras för. Tvärtom ville Invandrarverket
            ha visumtvång även för kosovoalbaner, något som regeringen uppenbarligen
            inte bedömde som möjligt i det aktuella läget. Även när detta
            är sagt är det viktigt att konstatera att Invandrarverket måste
            bli mer effektivt och professionellt i sin hantering. Att en sådan
            förbättring fortlöpande sker kan utläsas av den successiva sänkningen
            av dagkostnaderna per asylsökande som nu sker och som under innevarande
            år beräknas kunna komma ner under 200 kr per flyktingdygn.
          </note>
          <note>
            Redan 1975 fastställdes de nu gällande invandrarpolitiska målen,
            dvs. jämlikhetsmålet, valfrihetsmålet och samverkansmålet. Invandrarna
            skulle erhålla samma möjligheter som befolkningen i övrigt men
            också få samma skyldigheter.
          </note>
          <note>
            Invandrarna skulle ges rätt att få uttrycka en egen språklig
            och kulturell identitet. En tolerans och samverkan skulle etableras
            mellan majoritetsbefolkningen och de olika minoriteterna.
          </note>
          <note>
            Allt detta kräver olika insatser av stat och kommun.
          </note>
          <note>
            Svenskundervisning, hemspråksundervisning, särskilda arbetsmarknadspolitiska
            insatser, stöd till invandrarföreningar, stöd till invandrarkultur
            och tidskrifter samt åtgärder mot rasism och främlingsfientlighet
            samt en rad andra aktiviteter är de medel som finns för att de
            invandrarpolitiska målen skall kunna vidmakthållas.
          </note>
          <note>
            Den tillsatta utredningen skall utvärdera huruvida målen har
            kunnat uppnås med den förda politiken och huruvida förändringar
            av inriktningen bör ske, men också överväga eventuella förändringar
            av målen.
          </note>
          <note>
            Riksdagens revisorer har särskilt påpekat vikten av att snabbt
            utvärdera svenska för invandrare, SFI.
          </note>
          <note>
            Det måste vara av allra största vikt att invandrarna lär sig
            svenska så fort som möjligt. Inte minst är detta avgörande för
            att erhålla jobb men också för ett aktivt deltagande i samhällslivet.
            Det måste nu göras stora ansträngningar, så att invandrargrupper
            inte förvisas till ett permanent beroende av det svenska trygghetssystemet.
            Svenskkunskaperna är avgörande för invandrarnas anpassning till
            det svenska samhällslivet. Mycket tyder på att svenskundervisningen
            inte når de uppställda målen. Högre krav på invandrarna själva
            är i detta sammanhang också nödvändigt. Normalisering i så måtto
            att invandrarna skall se som sitt jobb att åtta timmar om dagen
            gå på svenskundervisning och/eller göra hemläxor borde vara självklart.
          </note>
          <note>
            Över huvud taget har vi i Sverige haft en tendens att klientisera
            invandrarna. Socialtjänsten har i mångt och mycket fungerat som
            en sorts aladåb som omsluter den enskilde. Beroendet av bidrag
            av skiftande slag passiviserar och demoraliserar.
          </note>
          <note>
            Kopplingen till socialtjänsten bör tonas ner. Den av riksdagen
            beslutade introduktionsersättningen ger förbättrade möjligheter
            att ställa krav på den enskilde invandrarens deltagande i de aktiviteter
            som är nödvändiga för en anpassning till svenskt samhällsliv.
          </note>
          <note>
            Enligt socialtjänstlagen har kommunerna ansvar också för socialbidrag
            för äldre invandrare utan svensk pension samt för vissa andra
            grupper flyktinganhöriga. I en motion från Björn Kaaling m.fl.
            har statens bristande ansvarstagande för kostnaderna för denna
            grupp påtalats. Enligt riksdagsbeslut i samband med ändrade pensionsbestämmelser
            med anledning av EES-
          </note>
          <note>
            avtalet konstaterades att denna fråga ytterligare måste belysas.
            Enbart i Uppsala uppgår nu socialbidragskostnaderna för denna
            grupp av invandrare till över 20 miljoner kronor årligen.
          </note>
          <note>
            Motionen tillgodoses genom att den parlamentariska utredningen
            har som uppgift att också belysa och bedöma denna för kommunerna
            så viktiga fråga.
          </note>
          <note>
            Herr talman! Flyktingfrågorna kommer att stå mycket högt på dagordningen
            under lång framtid, inte bara i Sverige utan även i vår omvärld.
            Det är därför avgörande att vi samordnar oss med övriga jämförbara
            länder omkring en flykting- och invandringspolitik som skall präglas
            av humanism och realism.
          </note>
          <note>
            Efter Maud Björnemalms anförande ser jag väldigt goda förutsättningar
            för samsyn på många av de områden som jag här har berört. Jag
            tror att det finns goda förutsättningar för att denna utredning
            skall komma fram till ett bra resultat. Problemet är bara att
            vi inte kan vänta på utredningens olika betänkanden. Det finns
            nämligen en verklighet här och nu. Det är viktigt att regeringen
            och riksdagen inte hänvisar allting till utredningen. Det måste
            också vidtas åtgärder nu och snabbt. En av den kanske mest brännande
            åtgärden är kanske att ändra asylbegreppet.
          </note>
          <note>
            Efter detta något långa anförande, där ändå så mycket har måst
            utelämnas, vill jag yrka bifall till hemställan i utskottets betänkande
            och avslag på reservationerna.
          </note>
          <note type="speaker">
            Anf. 54 MAUD BJÖRNEMALM (s)
          </note>
          <note>
            replik:
          </note>
          <note>
            Herr talman! Vi har aldrig påstått att överföring till tredje
            land skulle vara ett första alternativ när det gäller flyktingkvoten.
            Vi är väl medvetna om att
          </note>
          <note>
            UNHCR har tre möjligheter: frivillig repatriering, integration
            i första asylland och en omplacering till tredje asylland. Men
            vi tycker att det med den situation som i dag råder inte är särskilt
            generöst att sänka flyktingkvoten såsom regeringen har gjort.
          </note>
          <note>
            Det tycker man egentligen inte i utskottet heller, eftersom det
            i betänkandet sägs att utskottet anser att Sverige bör visa generositet
            i fråga om att ta emot flyktingar inom ramen för en organiserad
            överföring.
          </note>
          <note type="speaker">
            Anf. 55 GUSTAF VON ESSEN (m) replik:
          </note>
          <note>
            Herr talman! Jag tror inte att det skiljer sig så mycket mellan
            mig och Maud Björnemalm på denna punkt. Vad som bör framhållas
            är att
          </note>
          <note>
            UNHCR medvetet har förändrat sin policy. Detta har ganska tidigt
            klarlagts av den nya flyktingkommissarien. Vad jag förstår är
            det detta som har föranlett att regeringen har velat använda detta
            konto som en mer flexibel resurs. På så sätt kan man i nära samverkan
            med UNHCR
          </note>
          <note>
            genomföra de åtgärder som av flyktingkommissarien bedöms vara
            de mest viktiga.
          </note>
          <note>
            Då är det mindre intressant att sätta en exakt summa för hur
            många kvotflyktingar som skall tas emot, utan det blir en effekt
            av vad UNHCR och den svenska regeringen gemensamt kommer fram
            till.
          </note>
          <note type="speaker">
            Anf. 56 MAUD BJÖRNEMALM (s)
          </note>
          <note>
            replik:
          </note>
          <note>
            Herr talman! Vi ställer naturligtvis upp på flexibla insatser.
            Men om det nuvarande antalet kvotflyktingar, dvs. 2 000, hade
            behållits med det schablonbidrag för dessa 2 000 som utbetalas
            till kommunerna, hade man haft en större flexibel insats än vad
            man har i dag när kvoten sänks och man sedan beräknar att man
            skall ha den flexibla insats som, vad jag förstår, blir kostnaden
            för 550
          </note>
          <note>
            personer. Detta är den flexibla insats som regeringen har att
            diskutera med UNHCR om.
          </note>
          <note type="speaker">
            Anf. 57 GUSTAF VON ESSEN (m) replik:
          </note>
          <note>
            Herr talman! Från Moderata samlingspartiet har vi också varit
            inne på en ökad flyktingkvot, som det tidigare hette, eller att
            man tillhandahåller mer resurser för just den här typen av insatser.
            Men vi menar att det skall kombineras med en översyn av asylregler
            för att få en bättre bedömning, vilket
          </note>
          <note>
            Maud Björnemalm tidigare har sagt, av vilka som har de största
            behoven av att få komma till Sverige och av att på olika sätt
            få skydd. Utvecklingen får nu visa vad vi kommer fram till. Jag
            är inte främmande för att öka dessa insatser, som också
          </note>
          <note>
            Maud Björnemalm tycks vilja göra, men det måste då kopplas till
            en förändrad asyllagstiftning.
          </note>
          <note type="speaker">
            Anf. 58 BERITH ERIKSSON (v) replik:
          </note>
          <note>
            Herr talman! Den anda av misstroende mot invandrarna och deras
            vilja att lära sig svenska och att arbeta stör mig litet grand.
            Det har under lång tid funnits kritik mot SFI-undervisningen och
          </note>
          <note>
            AMU för att det har varit mycket dålig kvalitet på
          </note>
          <note>
            SFI-undervisningen och för att outbildad personal ofta har anlitats.
            Jag har på många ställen träffat lågstadielärare som inte längre
            orkar med små barn. De försöker använda samma metodik med små
            barn som i det yrkesverksamma livet. En annan metodik behövs i
            undervisningen av vuxna.
          </note>
          <note>
            Det råder en bristande differentiering när det gäller undervisningen.
            Analfabeter och högt utbildade personer placeras i samma grupper.
            Man kan ha en grupp som har kommit en bit på väg i undervisningen
            när en ny flykting kommer till kommunen. Man börjar då om från
            noll igen osv.
          </note>
          <note>
            Vittnesmålen om att invandrarna helt enkelt har tröttnat och
            inte orkar delta i en svenskundervisning som inte leder någonstans,
            måste man ta på allvar. Något bättre måste hända när det gäller
            såväl SFI-undervisningen som AMU-
          </note>
          <note>
            utbildningarna.
          </note>
          <note>
            Jag håller med om att dagens situation är problematisk. Tiotusentals
            bosnier lever exempelvis här i en gråzon. Det scenario som man
            ibland kan skymta när det gäller utökade krig och kärnkraftsolyckor
            i våra närområden kan verkligen sätta stora flyktingmassor i rörelse.
            Jag håller med
          </note>
          <note>
            Gustaf von Essen om att både en gemensam europeisk överenskommelse
            och en genomarbetad plan som kan presenteras för vårt folk behövs.
          </note>
          <note>
            Därigenom kan man skapa både fysisk och mental beredskap i stället
            för att bara ropa efter visum och stängda gränser.
          </note>
          <note type="speaker">
            Anf. 59 GUSTAF VON ESSEN (m) replik:
          </note>
          <note>
            Herr talman! När det gäller SFI kan man hänvisa till den rapport
            som Riksdagens revisorer har gjort i ordning och som för några
            månader sedan presenterades för oss riksdagsmän. Man har gjort
            en översyn av SFI, i vilken konstateras att brister finns när
            det gäller att uppnå de mål som riksdagen har ställt för svenska
            staten. Detta måste man nu utvärdera och försöka att få en förbättring
            till stånd. Det är då flera åtgärder som behövs.
          </note>
          <note>
            Det behövs klarare och mer distinkta krav gentemot invandrarna.
            Man kommer aldrig runt problemet om man inte får en förståelse
            hos dem för att det är a och o att lära sig svenska. Man kan inte
            glida in i ett beroende av det svenska trygghetssystemet i all
            framtid, utan man måste försöka att skaffa sig färdigheter och
            möjligheter att själv delta i samhällslivet och att skaffa jobb.
            Då är svenskan oerhört viktig. Jag kan inte komma fram till annat
            än att svenskkunskaperna är avgörande för att invandrare skall
            kunna integreras i det svenska samhällslivet.
          </note>
          <note type="speaker">
            Anf. 60 BERITH ERIKSSON (v) replik:
          </note>
          <note>
            Herr talman! Eftersom min man är invandrare har jag alltid haft
            ett brett kontaktnät när det gäller invandrare. De som verkligen
            vet att det är a och o att lära sig svensk är invandrarna själva.
          </note>
          <note>
            Vänsterpartiet har i minst tio års tid motionerat om just vikten
            av en fungerande svenskundervisning.
          </note>
          <note>
            Vi har påpekat de brister som har funnits. Vi är naturligtvis
            glada över att det nu börjar ske saker på detta område.
          </note>
          <note>
            Anf. 61 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! Att diskutera flyktingpolitiken utan att ta hänsyn
            till omvärlden -- i dessa dagar speciellt
          </note>
          <note>
            Jugoslavien -- låter sig naturligtvis inte göra. Kriget och situationen
            i Jugoslavien i övrigt påverkar hela världen. I FN är man engagerad
            i att åstadkomma fred. Det finns internationell militär närvaro
            i området. Skydd och humanitär hjälp ges bl.a.
          </note>
          <note>
            genom UNHCR för flyktingar i närområdet. Från svensk sida är
            vi djupt engagerade i alla dessa aktiviteter.
          </note>
          <note>
            Jag har noterat att man i utrikesutskottets betänkande 1992/93:UU21
            om situationen i det tidigare Jugoslavien gör en fullödig redovisning
            av alla de olika insatser som Sverige gör genom materiellt och
            personellt stöd, pengar, militär närvaro och humanitär hjälp samt
            också genom olika internationella framstötar för att försöka att
            få slut på kriget. Därutöver tar också Sverige emot flyktingar.
            De ges skydd, åtminstone tillfälligt, enligt den rekommendation
            som FN:s flyktingkommissarie har givit länderna i Europa.
          </note>
          <note>
            Jag är säker på att vi i en framtid kommer att få många diskussioner
            och utvärderingar av hur EG,
          </note>
          <note>
            Europa och FN har misslyckats med att med gemensamma åtaganden
            förhindra det värsta som har hänt. Men huvudansvaret ligger naturligtvis
            på de stridande parterna när det gäller att nu få till stånd en
            fred i Jugoslavien. Inte minst serberna har ett stort ansvar för
            att kriget i dag fortsätter med den brutalitet som kriget har.
          </note>
          <note>
            Under senare tid har i den allmänna debatten efterlysts ett större
            engagemang från det svenska folket. Det har visat sig svårt att
            samla in pengar till humanitär hjälp i området. Det har märkts
            ganska få och sporadiska protester mot det som händer i
          </note>
          <note>
            Jugoslavien. Jämförelser har gjorts med andra tidigare konfliktområden
            och övergrepp mot människor. Rent allmänt gör man bedömningen
            att folk har svårt att engagera sig i denna fråga.
          </note>
          <note>
            Jag skrev själv en artikel för några månader sedan efter det
            att jag hade besökt Kroatien. Jag beskrev grymheterna där nere.
            Jag efterlyste just ett engagemang och ett stöd för de drabbade
            i
          </note>
          <note>
            Jugoslavien. Den artikeln refuserades.
          </note>
          <note>
            Nu kan man notera att framför allt kvinnor men också män engagerar
            sig för de skändade kvinnorna i Bosnien. Det är naturligtvis alldeles
            utmärkt. Det finns all anledning att kraftfullt fördöma och givetvis
            även beivra krigsförbrytelser samt stödja de drabbade människorna,
            kvinnorna och deras familjer samt män som har suttit i olika fångläger,
            och ge dem hjälp, då i första hand på platser i närområdet.
          </note>
          <note>
            Det säger sig självt -- och många talare har i dag redan varit
            inne på det -- att flyktingpolitiken med nödvändighet måste bedrivas
            internationellt. Varje land för sig kan inte lösa dessa problem.
            Därför är det väldigt viktigt att vi har en gemensam strävan att
            skaffa oss en samordnad flyktingpolitik i
          </note>
          <note>
            Europa, självklart på Genèvekonventionens grund men därutöver
            på den grund som den europeiska humanistiska traditionen ger oss.
            Det är också nödvändigt att vi träffar ett slags europeisk överenskommelse
            eller konvention om gemensamt ansvarstagande i massflyktssituationer.
          </note>
          <note>
            Jag har många gånger tidigare i denna talarstol redovisat de
            olika engagemang, framstötar och aktiviteter i skilda internationella
            sammanhang som Sverige mycket aktivt driver och -- det vill jag
            säga -- också drev under den tidigare socialdemokratiska regeringen.
            Vid den emigrationspolitiska konferensen i Berlin inom kort kommer
            vi att ta nya initiativ inom ESK:s ram för att få till stånd någon
            form av gemensam överenskommelse beträffande massflyktssituationer.
          </note>
          <note>
            Maud Björnemalm sade att flyktingsituationen är svårbegriplig.
            Ja, det som är svårbegripligt är naturligtvis den ondska som gör
            att människor tvingas på flykt från sina hemländer. Vad som också
            är svårbegripligt är den fattigdom och det elände världen runt
            som gör att människor söker sig till bättre förhållanden. De flyktingrörelserna
            låter sig inte struktureras eller planeras i förväg. De innebär
            påfrestningar på många andra länder. De asylsökande som vi har
            fått motta i Sverige under de senaste året har inneburit påfrestningar
            här hemma.
          </note>
          <note>
            Jag har mångar gånger tidigare från denna talarstol och i andra
            sammanhang uppmärksammat och även tackat Invandrarverkets personal
            för de insatser som den gjorde. Personalen klarade av påfrestningarna
            framför allt under förra sommaren på ett efter omständigheterna
            mycket bra sätt.
          </note>
          <note>
            Personalen skaffade fram tak över huvudet, mat och försörjning
            över huvud taget under några korta månader för en medelstor svensk
            stad.
          </note>
          <note>
            Situationen i vår omvärld är svåröverblickbar.
          </note>
          <note>
            Osäkerheten här hemma är naturlig och förståelig, eftersom situationen
            i vår omvärld är så turbulent och, skulle jag vilja tillägga,
            så ond.
          </note>
          <note>
            Om man studerar det totala antalet flyktingar världen runt, finner
            man att Europa har tagit emot relativt få. Till Sverige har kommit
            en liten rännil.
          </note>
          <note>
            Samtidigt anser jag att vi inte skall nedvärdera de påfrestningar
            som det innebär för vårt samhälle att ta emot de flyktingar som
            har kommit hit.
          </note>
          <note>
            Vi måste emellertid ha ett perspektiv på tillvaron också i vårt
            land. Vi arbetar internationellt för att förebygga konflikter.
            Vi arbetar internationellt för att ge skydd och humanitär hjälp
            i närområden. Vi arbetar internationellt för att nå gemensamma
            överenskommelser. Vi ger här i Sverige skydd åt människor som
            ändå söker sig hit. Vi försöker att förbättra och förbilliga mottagningssystemet.
          </note>
          <note>
            Maud Björnemalm berörde tillströmningen av asylsökande under
            förra sommaren och tog upp visumfrågan. Hon sade att verket hade
            krävt att det skulle införas visum under juli månad. I själva
            verket var det verkets generaldirektör som skrev ett brev till
            regeringen och trodde att FN:s beslut om sanktioner emot Jugoslavien
            automatiskt skulle innebära att olika avtal förföll. Så var nu
            inte fallet.
          </note>
          <note>
            Den bedömningen gjordes naturligtvis framför allt av Utrikesdepartementet.
          </note>
          <note>
            Verkets styrelse skrev till regeringen i slutet av juni månad.
            I den skrivelsen, som var nästan identisk med generaldirektörens
            tidigare skrivelse, fanns det inget tal om att införa visum. Några
            av de ledamöter som är här närvarande i kammaren är ledamöter
            av Invandrarverkets styrelse. De kommer nu ett halvår efteråt
            och börjar tala om visum, men de gjorde det inte då.
          </note>
          <note>
            Invandrarverket har självt avgjort frågan om verkställighetsstopp.
            Det infördes under hösten
          </note>
          <note>
            1991 och hävdes successivt i de olika delarna av
          </note>
          <note>
            Jugoslavien. Regeringen har aldrig varit inblandad i de bedömningarna,
            utan de har gjorts av
          </note>
          <note>
            Invandrarverket. Att jag säger detta innebär ingen anklagelse
            mot Invandrarverket utan bara en formell upplysning.
          </note>
          <note>
            I Sverige lägger vi stor vikt vid vad FN:s flyktingkommissarie
            anser om olika konfliktområden. Under juni månad kom en bedömning
            från flyktingkommissarien, som sade att inte alla som söker sig
            från Kosovo kan betrakta sig såsom flyktingar men att man skall
            betrakta situationen med stor försiktighet. Man vädjar fortfarande
            om åtminstone tillfälligt skydd i länder runt om i Europa.
          </note>
          <note>
            Under ett månadsmöte i juni med generaldirektören för Invandrarverket
            och generaldirektören för Utlänningsnämnden frågade jag, mot bakgrund
            av UNHCR:s nya signaler, vad
          </note>
          <note>
            Invandrarverket gjorde för bedömning.
          </note>
          <note>
            Samma fråga ställde jag den 1 juli på
          </note>
          <note>
            Flyktingpolitiska rådet, där samtliga partier i denna kammare
            är representerade. Invandrarverket redovisade då sin bedömning
            och sitt försvar för varför man tillämpade ett fortsatt verkställighetsstopp
            visavi Kosovo.
          </note>
          <note>
            Den signal som efterfrågades från Invandrarverkets generaldirektör
            hade naturligtvis kunnat innefatta att Invandrarverket självt
            hade börjat fatta beslut om de personer som hade sökt sig från
            Kosovo.
          </note>
          <note>
            Den 7 juli, alltså efter det att jag hade ställt mina frågor,
            meddelade Invandrarverket att man övervägde att häva verkställighetsstoppet
            för
          </note>
          <note>
            Kosovo. Den 20 juli upphävde man de föreskrifter som gällde verkställighetsstoppet.
            Så småningom under hösten kom beslutsfattandet i gång. Så sent
            som i oktober gjorde Invandrarverket självt bedömningen att man
            kunde fatta beslut i ungefär hälften av ärendena om asylsökande
            från Kosovo.
          </note>
          <note>
            Jag skulle vilja påstå att det är ganska inkonsekvent att hävda
            att man inte kan fatta beslut om de personer från Kosovo som befinner
            sig i Sverige, därför att man är så osäker om situationen i Kosovo
            och därför att man är osäker om hur människorna behandlas där,
            samtidigt som man kräver att visumtvång skall införas.
          </note>
          <note>
            Bakgrunden till att regeringen så småningom fattade beslut om
            visumtvång visavi hela
          </note>
          <note>
            Restjugoslavien, inte bara Kosovo, hade sin grund i FN:s beslut
            att inte betrakta Belgrad som successorstat till det forna Jugoslavien,
            dvs. att man inte automatiskt tog över alla avtal, rättigheter
            och skyldigheter från den gamla staten Jugoslavien.
          </note>
          <note>
            Jag har velat göra denna ganska omfattande beskrivning av vad
            som hände under sommaren, därför att den ger en bakgrund som visar
            att de beräkningar om att vi onödigtvis skulle ha betalat pengar
            för förläggningsplatser och annat inte håller.
          </note>
          <note>
            När det sedan gäller Maud Björnemalms inlägg om
          </note>
          <note>
            Utlänningsnämnden och dess personal, kommer regeringen i morgon
            att fatta beslut om kompletteringspropositionen. Enligt den kommer
          </note>
          <note>
            Utlänningsnämnden att ges samtliga de resurser som man behöver
            för att under nästa budgetår behålla den personal som man har.
          </note>
          <note>
            Det har varit diskussion om den samlade flyktingkvoten. Det intressanta
            måste väl ändå vara att man kan hjälpa så många människor som
            det är möjligt. Med en flexiblare uppläggning av kvoten kommer
            fler människor att hjälpas än vad som är fallet i dag.
          </note>
          <note>
            Det har talats om att UNHCR anser att det är bra att man har
            en flyktingkvot. Det är helt riktigt.
          </note>
          <note>
            Samtidigt skall det noteras att Sverige är ett av de få länder
            som har en organiserad invandring via en flyktingkvot och har
            haft det mycket länge, vilket
          </note>
          <note>
            FN:s flyktingkommissarie har uppskattat.
          </note>
          <note>
            Detta ger alltså möjlighet till en flexiblare användning. Om
            hela kvoten skulle användas för överföring av flyktingar till
            Sverige, är vår bedömning i regeringskansliet att det omfattar
          </note>
          <note>
            1 840 personer, vilket skall jämföras med den kvot på 2 000 personer
            som vi har i dag. Men i hela systemet ligger ju att man med en
            flexiblare användning skall kunna skicka pengar utanför landet
            för att hjälpa flyktingar. I samråd med
          </note>
          <note>
            UNHCR kommer fler än 2 000 personer att kunna hjälpas. Jag uppfattar
            att det har varit ett mycket samlat krav från inte minst denna
            kammare, där man säger att det är bättre att använda pengarna
            där de ger störst effekt.
          </note>
          <note>
            Jag välkomnar också utskottets uttalande om att regeringen vid
            behov kan återkomma till riksdagen.
          </note>
          <note>
            Berith Eriksson frågade vem det är som har ansvar för att barnkonventionen
            följs upp. Mitt svar på den frågan är att alla myndigheter har
            det. Det finns ingen myndighet som är övergripande den andra när
            det gäller att hävda, försvara och upprätthålla barnkonventionen.
          </note>
          <note>
            Berith Eriksson frågade också om förtroendeläkarna kan få ingå
            i den stora parlamentariska utredningen om invandrings- och flyktingpolitiken.
            Det står naturligtvis utredningen fritt att ta upp den frågan.
            Direktiven vad avser flyktingpolitiken och invandringspolitiken
            är mycket öppet skrivna för att ge möjlighet och tillfälle för
            parlamenterikerna och för de politiska partierna, men också för
            andra intressenter i flykting- och invandringspolitiken, att nu
            föra en öppen debatt och att försöka komma till en samling om
            vår gemensamma flykting- och invandringspolitik.
          </note>
          <note>
            Gustaf von Essen tog upp frågorna om bosnierna som nu söker sig
            hit. Invandrarverket har ju lämnat över ett antal ärenden för
            att få vägledning om hur man skall hantera situationen. Vi behandlar
            just nu dessa frågor i regeringskansliet, och det är min avsikt
            att ganska snart försöka få ett gemensamt beslut i regeringen
            om vilken praxis som vi skall tillämpa när det gäller bosnierna.
          </note>
          <note>
            Herr talman! Jag beklagar att jag har överskridit min anmälda
            taletid ganska mycket.
          </note>
          <note>
            Till sist vill jag emellertid säga att det nu är dags att vi
            får en ordentlig genomlysning och även en omprövning av framför
            allt invandringspolitiken.
          </note>
          <note>
            Vi har haft gamla riktlinjer som har samlat riksdagens partier
            och denna kammare under många år. Men vi står delvis inför en
            ny situation, därför att det är delvis andra typer av människor
            som i dag kommer till vårt land, ofta med sämre utbildning än
            vad tidigare grupper har haft. Vi kan alla notera hur det ser
            ut på arbetsmarknaden i dag och att invandrarna drabbas hårdare
            än andra.
          </note>
          <note>
            Jag är mycket orolig för att vi för framtiden kommer att få en
            marginalisering, en risk för att stora grupper av människor aldrig
            kommer att komma in i samhällsgemenskapen, att de aldrig kommer
            att få möjlighet att få ett arbete och därmed också försörja sig
            själva och då också få den självrespekt som det innebär att kunna
            klara sig själv och inte behöva lita till samhället i alla möjliga
            olika situationer.
          </note>
          <note>
            Jag är alldeles övertygad om att det i detta sammanhang behövs
            många krafttag, inte minst när det gäller det som någon har varit
            inne på, nämligen att lära sig det svenska språket ordentligt.
            Det är naturligtvis en stor och viktig uppgift för utredningen
            att nu kunna göra avvägningen mellan en kraftfull integration
            i det svenska samhället och respekten för kulturella särarter.
            Historien och den nuvarande situationen har ändå lärt oss att
            om man förtrycker minoriteter, får man ett elände. Just denna
            kombination av integration och respekt för minoriteter är en huvuduppgift
            för den parlamentariska utredningen.
          </note>
          <note type="speaker">
            Anf. 62 MAUD BJÖRNEMALM (s)
          </note>
          <note>
            replik:
          </note>
          <note>
            Herr talman! När det gäller visumtvånget tror jag faktiskt att
            det var på det sättet att verkets generaldirektör, samma dag som
            vi hade en flyktingpolitisk debatt här i kammaren i slutet av
            maj eller i början av juni förra året, krävde att regeringen skulle
            införa visumtvång. Den här frågan var också uppe till diskussion
            här i kammaren. Birgit Friggebo svarade då att hon inte var beredd
            att medverka till att visumtvång infördes.
          </note>
          <note>
            Den här frågan diskuterades sedan på styrelsens möte. Jag är
            ledamot av Invandrarverkets styrelse.
          </note>
          <note>
            Generaldirektören hade en rad krav på regeringen om åtgärder,
            vilka styrelsen också ställde sig bakom. Men vi har aldrig fått
            något svar på den skrivelsen från regeringen.
          </note>
          <note>
            Jag förstår att Birgit Friggebo inte var villig att medverka
            till att införa ett visumtvång. Alla som har varit med i debatten
            några år vet vilken inställning Folkpartiet tidigare har haft
            till att införa visumtvång. Jag föstår också att det visumtvång
            som sedan infördes i oktober var ett beslut under galgen för en
            folkpartistisk invandrarminister.
          </note>
          <note>
            Frågan om anslaget för personal i
          </note>
          <note>
            Utlänningsnämnden är mycket märklig. Riksdagen skall alltså i
            dag avslå förslaget om de 20 miljoner som behövs. Sedan skall
            förslaget bifallas i morgon, för då kommer regeringen att i sin
            kompletteringsproposition föreslå att
          </note>
          <note>
            Utlänningsnämnden får de 20 miljonerna. Jag tycker att det är
            litet konstigt.
          </note>
          <note>
            Visst ställer vi upp på flexibla insatser när det gäller flyktingkvoten.
            Det har jag sagt tidigare. Men det skulle finnas mycket större
            resurser för de här insatserna om man bibehöll den nuvarande kvoten
            på 2 000 personer.
          </note>
          <note>
            Anf. 63 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! Det var den 14 maj som vi hade en debatt här i riksdagen.
            Det var i samband med att
          </note>
          <note>
            UNHCR:s flyktingkommissarie var här i Sverige.
          </note>
          <note>
            Det jag sade då var att det inte var aktuellt ''nu'' att införa
            visum.
          </note>
          <note>
            Det är alldeles riktigt att vi i Folkpartiet är angelägna om
            att vi inte skall använda visumtvång som ett flyktingpolitiskt
            medel. Samtidigt vill jag redovisa en artikel som inte har varit
            särskilt uppmärksammad, men som Bengt Westerberg och jag skrev
            den 11 juli förra året. Där säger vi att vi måste agera internationellt
            så att vi får ett gemensamt ansvarstagande, men att Sverige inte
            ensamt eller tillsammans med några få andra stater kan ta på sig
            ansvaret för den värsta flyktingsituationen i Europa på 50 år.
            Sverige kan i ett sådant läge tvingas till åtgärder, t.ex. visering,
            som vi av principiella och humanitära skäl helst vill slippa.
            Om detta råder inga delade meningar i regeringen, även om ordvalet
            kan vara litet olika hos olika statsråd.
          </note>
          <note>
            Invandrarverkets styrelse skrev sitt brev, helt rätt.
          </note>
          <note>
            Men där tog man inte upp visumfrågan. Det man sade i brevet var
            att regeringen skulle försöka medverka till att skapa fred i Jugoslavien.
            Man sade att man ville ha ett ökat internationellt och svenskt
            stöd i närområdet, vilket vi redan hade initierat. Vi hade också
            medverkat till att den stora
          </note>
          <note>
            Genèvekonferensen skulle komma till stånd i slutet av juli månad.
            Därutöver, och det var det mest substantiella, sade man att man
            ville tillämpa krigslagstiftningen för att ställa fastigheter
            till förfogande i kommunerna.
          </note>
          <note>
            På detta har vi svarat dels att en utredning ser på saken, dels
            att detta rör grundlagsreglerade rättigheter och att regeringen
            inte utan en grundlig utredning kunde gå till riksdagen med sådana
            förslag.
          </note>
          <note>
            I övrigt har breven från Invandrarverket besvarats med att regeringen
            har föreslagit tilläggsresurser av olika slag.
          </note>
          <note>
            När det gäller Utlänningsnämnden och dess personal säger Maud
            Björnemalm att man i dag skall avslå ett förslag och att regeringen
            sedan kommer tillbaka med samma förslag. Det var inte nödvändigt
            för Socialdemokraterna att motionera i den här frågan. Regeringen
            har redan sagt i budgetpropositionen att vi avser att komma tillbaka.
            Alla vet, jag har sagt det i denna kammare många gånger, att Utlänningsnämnden
            och
          </note>
          <note>
            Invandrarverket får de resurser som de över huvud taget kan administrera
            när det gäller att anställa personal för att beta av ärenden och
            köer. Detta vet också Socialdemokraterna. Därför var det ett onödigt
            motionerande.
          </note>
          <note type="speaker">
            Anf. 64 MAUD BJÖRNEMALM (s)
          </note>
          <note>
            replik:
          </note>
          <note>
            Herr talman! Vilka motioner vi anser nödvändiga tycker jag att
            vi själva kan få bestämma. Det tycker inte jag att Birgit Friggebo
            behöver lägga sig i.
          </note>
          <note>
            Faktum är att Birgit Friggebo själv säger att hon anser att Utlänningsnämnden
            behöver den personalkapacitet den har. Det kostar ca 70
          </note>
          <note>
            miljoner, men nämnden får ändå inte mer än 50
          </note>
          <note>
            miljoner. Men Birgit Friggebo säger att man återkommer senare.
          </note>
          <note>
            Jag har mycket svårt att förstå varför man skall återkomma senare.
            Varför skall man låta personalen sväva i ovisshet om den skall
            få stanna kvar på sitt jobb eller inte? Det kostar också pengar
            att rekrytera och utbilda personal. Arbetsbrist är ett skäl för
            att avskeda personal, om man hade funnit att personalen var överflödig.
            Men det har tydligen inte regeringen gjort, eftersom man nu i
            kompletteringspropositionen anslår de här 20
          </note>
          <note>
            miljonerna.
          </note>
          <note>
            Jag känner inte alls igen beskrivningen av det brev från Invandrarverkets
            styrelse som Birgit Friggebo redogör för. Men jag har inte brevet
            här, så jag kan inte bemöta Birgit Friggebo på de punkterna. Det
            kanske jag kan få återkomma till vid ett annat tillfälle.
          </note>
          <note>
            Anf. 65 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! Jag skall naturligtvis inte alls lägga mig i vilka
            motioner som Socialdemokraterna väcker. Normalt kan jag inte heller
            lägga mig i hur utskottet behandlar motionerna. Det är utskottsledamöterna
            som gör det.
          </note>
          <note>
            Min utgångspunkt var att Maud Björnemalm klagade över byråkratin
            i att man har väckt en motion som avslås och att det sedan kommer
            ett nytt förslag. Min upplysning var då att regeringen redan i
            budgetpropositionen har aviserat att man skall återkomma om det
            behövs.
          </note>
          <note>
            Utgångspunkten är naturligtvis att göra en bedömning av om personalen
            behövs eller inte. Det beror på de ärendebalanser som finns hos
          </note>
          <note>
            Utlänningsnämnden. Den bedömning vi har gjort tillsammans med
            Utlänningsnämnden är att den här personalen behövs. Då borde man
            väl vara nöjd. Pengarna kommer.
          </note>
          <note type="speaker">
            Anf. 66 LARS MOQUIST (nyd) replik:
          </note>
          <note>
            Herr talman! Kulturministern tog i sitt anförande upp ordet rännil.
            Jag undrar vad svenska folket har för uppfattning om just ordet
            rännil. Rännil är väl knappast korrekt ord för att ange vad som
            verkligen hände. Regeringens inaktivitet kostade i vart fall omkring
            5 miljarder. Rännilen var alltså ganska dyr. Inte ens rännilen
            hade uppstått om vi hade infört visering litet snabbare.
          </note>
          <note>
            Hur många människor var det som kom till
          </note>
          <note>
            Sverige? Förra året var det ungefär 90 000
          </note>
          <note>
            människor. Man kan jämföra den siffran med
          </note>
          <note>
            19 000, som avser Norge, Danmark och Finland gemensamt. Jag är
            naturligtvis medveten om att det finns länder som har tagit emot
            väldigt många fler människor. Närmast är Kroatien som har tagit
            emot
          </note>
          <note>
            600 000--700 000 människor. Tyskland och Ungern har också tagit
            emot väldigt många. Men i förhållande till vår folkmängd tror
            jag att Sverige ligger i topp tillsammans med Ungern.
          </note>
          <note>
            Att kalla detta för en rännil kan man kanske göra i förhållande
            till det antal människor som kommit till
          </note>
          <note>
            Kroatien. Men jag tycker inte att det är riktigt jämförbart,
            eftersom konflikten ligger alldeles inpå
          </note>
          <note>
            Kroatien. Jag tror inte att svenska folket skulle göra samma
            ordval som kulturministern, att det var en rännil som kom till
            Sverige.
          </note>
          <note>
            Anf. 67 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! Jag tog upp ett mycket brett internationellt perspektiv.
            Man kan möjligen beklaga att vi i dag håller oss till det europeiska
            närområdet. Vi har talat mycket litet om alla de andra flyktinghärdarna
            som finns runt om på vår jord. Tiotals miljoner människor tvingas
            i åratal att leva utanför sina länder under odrägliga förhållanden,
            i flyktingläger där man inte ens kan försörja människorna med
            mat.
          </note>
          <note>
            Men låt oss inte ta det breda perspektivet. Lars
          </note>
          <note>
            Moquist kanske inte hänger med riktigt så långt. Vi kan förflytta
            oss till Europa där tre och en halv miljoner människor befinner
            sig på flykt från sina hem. Även i detta perspektiv menar jag
            att 60 000--
          </note>
          <note>
            70 000 människor inte är särskilt många.
          </note>
          <note>
            Jag vill poängtera detta mycket kraftfullt. Det är viktigt att
            göra detta. I ljuset av detta är det trots allt inte är särskilt
            många av alla de flyktingar som finns i Europa som kommit till
            Sverige. Men det har inneburit påfrestningar för det svenska samhället.
          </note>
          <note>
            Det har kostat pengar.
          </note>
          <note>
            De människor som har varit berörda och som administrerat detta
            har haft en mycket hård arbetsuppgift som i många avseenden inneburit
            påfrestningar. Samtidigt borde vi kunna vara glada över att vi
            i Sverige har denna möjlighet att bemöta enskilda människor på
            ett värdigt sätt och att kunna ge dem skydd när de söker sig undan
            de vidrigheter som många av talarna här i dag mycket målande har
            beskrivit.
          </note>
          <note>
            Vi borde vara stolta över att vi kan göra denna insats för mänskligheten.
            Jag är övertygad om att vi kommer att få många diskussioner och
            många historiska belysningar över detta skede i europeisk historia,
            lika väl som vi fick det om hur man i
          </note>
          <note>
            Europa behandlade judarna under 30-talet och under det andra
            världskriget.
          </note>
          <note type="speaker">
            Anf. 68 LARS MOQUIST (nyd) replik:
          </note>
          <note>
            Herr talman! Jag skall inte förlänga diskussionen.
          </note>
          <note>
            Kulturministern erkänner ju här att den situation som uppstått
            har varit och är ganska påfrestande för den svenska asylhanteringen
            och det svenska asylsystemet.
          </note>
          <note>
            Jag tycker att det är ganska onödigt att använda ett så provocerade
            uttryck som ordet rännil. Sett i ett globalt perspektiv kanske
            det inte är så stora människoskaror som har kommit till Sverige.
            Men i förhållande till de omflyttningar som skett och den flyktingsituation
            som vi har i Europa är det många människor som har kommit till
            Sverige. Det är därför olyckligt att använda ett sådant ord som
            rännil.
          </note>
          <note>
            Anf. 69 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! Jag är glad över att Lars Moquist nu själv ägnar
            sig åt den relativitetsdiskussion som jag tog upp. Lars Moquist
            säger att det i ett globalt perspektiv kanske inte är så många
            som har kommit till Sverige. Därmed torde vi egentligen vara överens
            i grundfrågan.
          </note>
          <note type="speaker">
            Anf. 70 BERITH ERIKSSON (v) replik:
          </note>
          <note>
            Herr talman! Orsaken till att jag ställde frågan om vem som har
            det yttersta ansvaret för det skydd som barnkonventionen skall
            ge utsatta barn är den situation som vi läst om i tidningarna
            under den senaste tiden.
          </note>
          <note>
            Jag har också läst ett referat från en intervju med
          </note>
          <note>
            Utlänningsnämndens ordförande där han fick frågan om hur nämnden
            i sina bedömningar tog hänsyn till barnkonventionen. Man fick
            då svaret att nämnden egentligen inte tog någon hänsyn alls eftersom
            den arbetade under svensk lag, och barnkonventionen var inte inkorporerad
            i svensk lag. Här behövs tydligen en mycket stor utbildningsinsats
            för olika myndigheter och deras beslutsfattare för att det skall
            bli ordentlig klarhet i denna fråga.
          </note>
          <note>
            Jag tycker att det statsrådet sade låter bra. Jag uppfattade
            att ministern är positiv till att frågan om förtroendeläkarsystemet
            tas upp av utredningen.
          </note>
          <note>
            Vänsterpartiet kommer naturligtvis att ta initiativ till att
            man skall titta på detta.
          </note>
          <note>
            Jag vill i detta sammanhang nämna en intressant utbildning för
            vissa läkare som jag har läst om och som man har inrättat i Danmark
            för s.k. high-riskdoctors. Det är läkare som i sitt arbete löper
            en högre risk att ställas inför situationer som strider mot läkarnas
            yrkesetik. Förtroendeläkarna i
          </note>
          <note>
            Sverige har ju fått en en del kritik. Blotta det faktum att de
            är avlönade och anställda av
          </note>
          <note>
            Invandrarverket försätter dem omedelbart i en sådan sits.
          </note>
          <note>
            Anf. 71 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! Vi har i Sverige valt att svara upp mot barnkonventionen
            genom att ändra våra lagar så att de står i överensstämmelse med
            barnkonventionen.
          </note>
          <note>
            FN gjorde en utvärdering av hur Sverige har följt upp barnkonventionen.
            Jag tror att den ägde rum i januari månad i år. När det gällde
            flyktingpolitiken fanns det inga anmärkningar alls utöver frågan
            om hur vi tar barn i förvar. Berith Eriksson och jag har där en
            gemensam uppfattning om hur den situationen egentligen borde hanteras.
            Därutöver fanns det inga anmärkningar mot Sverige.
          </note>
          <note type="speaker">
            Anf. 72 BERITH ERIKSSON (v) replik:
          </note>
          <note>
            Herr talman! Jag har inte krävt att barnkonventionen skall inkorporeras
            i svensk rätt.
          </note>
          <note>
            Däremot är det helt uppenbart att det inom olika myndigheter
            och bland olika beslutsfattare och personer som arbetar med barn
            inom kommuner, landsting och i statliga verk skulle behövas en
            ordentlig utbildningsinsats när det gäller vad barnkonventionen
            säger och vad Sveriges åtaganden innebär.
          </note>
          <note>
            Jag hoppas att resultatet blir positivt när Sverige nästa gång
            skall redovisa hur vi har följt barnkonventionen också när det
            gäller flyktingmottagning. Då krävs nästan att man fattar andra
            beslut när det gäller de barn som den senaste tiden har varit
            aktuella i debatten i tidningarna.
          </note>
          <note type="speaker">
            Anf. 73 MAJ-LIS LÖÖW (s):
          </note>
          <note>
            Herr talman! Jag vill instämma med dem som redan har sagt att
            vi i dag mycket mer borde ha diskuterat själva invandrarpolitiken.
            Vi borde ha sagt så mycket mer om de alarmerande arbetslöshetssiffrorna
            för utländska medborgare och invandrarpolitikens roll i ett samhälle
            där klyftorna ökar. De flesta av de nyanlända invandrarna hamnar
            på den sidan av klyftan där de mest utsatta befinner sig.
          </note>
          <note>
            Jag delar Birgit Friggebos oro över att vi kan få en marginalisering
            av denna grupp. Vi får det A-lag av gamla svenskar och det B-lag
            av nyanlända invandrare som vi hela tiden har varit så rädda för
            inom invandrarpolitiken. Det är därför oerhört viktigt att vi
            redan i dag gör vad vi kan för att undvika detta och inte bara
            väntar på utredningen.
          </note>
          <note>
            Det är också viktigt att arbetet med dessa frågor skyndsamt kommer
            i gång i utredningen.
          </note>
          <note>
            Det blir som vanligt. Jag känner mig ganska luttrad vid det här
            laget. Flyktingpolitiken är i och för sig svår att diskutera.
            Man kan dela upp den i olika avsnitt. Man kan t.ex. tala om lagstiftningen
            och dess tillämpning och vad det är som är humanitärt och generöst.
            Det kan relateras till enskilda fall, till visumregler, decemberbeslutet,
            skyddsbehov och andra termer som vi här har använt genom åren.
          </note>
          <note>
            Jag skall inte ge mig in på detta. Såvitt jag förstår får vi
            tillfälle att återkomma till dessa frågor vid interpellationsdebatten
            nästa vecka.
          </note>
          <note>
            Vi kan diskutera mycket om vilka som har de mest humanitära och
            mest generösa reglerna. Men det mest inhumana i inte bara svensk
            flyktingpolitik utan också i många andra länders flyktingpolitik
            är de långa väntetiderna.
          </note>
          <note>
            Detta sammanfaller också med att det är det mest kostnadskrävande.
            Det betyder att vi inte bara har ett humanitärt skäl till att
            försöka förkorta väntetiderna, utan också i högsta grad ett materiellt
            skäl. Det har varit varenda invandrarministers önskan att minska
            väntetiderna. Det har också varit det som Invandrarverket hela
            tiden har strävat för att klara av.
          </note>
          <note>
            Det är också därför som man, i en föränderlig värld med en hela
            tiden förändrad inströmning av asylsökande och en verksamhet som
            över huvud taget inte går att förutse och planera, hela tiden
            har försökt att ägna sig åt olika typer av omorganisationer, som
            Berith Eriksson ironiserade litet grand över.
          </note>
          <note>
            Nu tror jag inte att det är lösningen att det just i dag finns
            ett utrymme hos kommunerna med lediga bostäder. Jag erinrar mig
            hur det var för några år sedan när vi under den hektiska hösten
            1989
          </note>
          <note>
            försökte hitta olika lösningar för att få fler platser i flyktingförläggningarna.
            Då hade vi mycket stora svårigheter att få kommunerna att engagera
            sig ytterligare. Detta går också i vågor.
          </note>
          <note>
            Men vi lyckades ändå så småningom få ner väntetiderna. I slutet
            av 1991 kunde vi säga att ett år var lång tid att ha väntat för
            en barnfamilj. Ett och ett halvt år var lång tid att ha väntat
            för vuxna utan barn. Det var naturligtvis ett viktigt framsteg.
          </note>
          <note>
            Det går alltså att få ner väntetiderna. Men det hade knappast
            gått utan att man hela tiden hade varit med och försökt att öppna
            alla de flaskhalsar som uppstår. De talade också Maud Björnemalm
            om.
          </note>
          <note>
            Vad som sedan har hänt som gör att väntetiderna i dag har kommit
            på skam och att vi tyvärr har fått upphäva treterminsregler osv.
            för barnfamiljerna skall jag inte diskutera. Det har redan diskuterats
            tillräckligt tycker jag.
          </note>
          <note>
            Herr talman! Jag begärde ordet därför att jag ville tala om frågan
            om flyktingkvoten. Den, tycker jag, har fått en mycket märklig
            behandling det senaste året. Det finns i utskottsbetänkandet en
            bra historieskrivning av detta, nämligen hur kvoten fram till
            1991/92, under 15 år ungefär, låg på 1 250
          </note>
          <note>
            om året. Jag har roat mig med att gå tillbaka till
          </note>
          <note>
            Folkpartiets partimotioner under 80-talet i den här frågan och
            sett vad man har krävt.
          </note>
          <note>
            År efter år krävde man en ökning av flyktingkvoten. Jag får nästan
            en overklighetskänsla när jag hör Birgit Friggebo stå här och
            argumentera för varför man inte höjer flyktingkvoten nu. Hon säger
            att vi är de enda som tar emot, 1 800 är väl nästan lika bra som
            2 000 och vi skall göra insatser på annat håll. Det var inte riktigt
            det ljudet i skällan under 80-talet. Det kan väl inte ha ändrats
            sig så enormt på det ett och ett halvt år som har gått sedan vi
            fattade beslutet om att öka flyktingkvoten?
          </note>
          <note>
            Detta gäller inte bara Folkpartiet utan alla partier i riksdagen.
            Det var t.o.m. så att om inte regeringen hade föreslagit detta
            hade det förmodligen kommit ett initiativ från riksdagen för att
            höja flyktingkvoten det året.
          </note>
          <note>
            I dag hoppar alla av. Jag kan inte ens höra att
          </note>
          <note>
            Vänsterpartiet yrkar bifall till den reservation som kräver en
            höjd flyktingkvot. Jag tycker att detta är mycket märkligt. Birgit
            Friggebo säger i slutet på sitt anförande eller i någon replik
            att hon beklagar att vi inte i dag har talat om de hundratusentals
            människor som tvingas leva i flyktingläger i åratal under odrägliga
            förhållanden.
          </note>
          <note>
            Det är precis de människorna vi talar om när vi talar om flyktingkvoten.
            I propositionen står det att behovet av kvotflyktingar har minskat.
            Jag kan inte förstå det. Det är inte sant när man säger att behovet
            för UNHCR att få placera en del av dessa människor, som inte inom
            rimlig och överskådlig tid kan se en möjlighet till återflyttning
            till sitt eget land och där det inte finns något annat alternativ
            än en placering i ett tredje land, skulle ha minskat så mycket
            att vi har anledning att ompröva beslutet om en kvot på 2 000
            människor om året.
          </note>
          <note>
            Bara situationen i det forna Jugoslavien säger ju en hel del
            om hur paradoxalt det är att i det sammanhanget minska den s.k.
            flyktingkvoten. Vi har också de turkiska kurder som sitter fast
            i de baltiska staterna och i Ryssland. Där värjer vi oss bara
            genom att höja straffen för dem som kör båtarna. Många av dem
            skulle ju också, om de har någon anknytning till Sverige, mycket
            väl kunna få möjlighet att komma hit som kvotflyktingar.
          </note>
          <note>
            Jag förstår uppriktigt sagt inte varför man lägger ut en dimridå
            och sänker kvoten. Det är en så liten kostnad att ha denna kvot
            kvar, men det är en så viktig symbolfråga. Jag förstår inte varför
            man gör det med tanke på de andra stora kostnaderna för flyktingmottagandet
            i dag.
          </note>
          <note>
            Jag vill yrka bifall till reservationen.
          </note>
          <note type="speaker">
            Anf. 74 BERITH ERIKSSON (v) replik:
          </note>
          <note>
            Herr talman! Maj-Lis Lööw frågade varför
          </note>
          <note>
            Vänsterpartiet hade hoppat av kravet på en höjd flyktingkvot.
            Det kan ju finnas en del anledningar till det.
          </note>
          <note>
            Jag tycker inte att vi har hoppat av kravet att ha en flyktingkvot
            kvar. Regeringens förslag var inte sådant att flyktingkvoten togs
            bort. Vi var också med och införde den höjda flyktingkvoten, dvs.
            den som sedan inte användes som den skulle. Man har inte tagit
            hit alla de personer som man fick möjlighet till.
          </note>
          <note>
            Sedan har det också att göra med att vi skickar ut asylsökande
            med stort skyddsbehov ur det här landet. Maj-Lis Lööw sade att
            de turkiska kurderna skulle finnas i Sovjet och vilja komma hit.
            Vi skulle kunna använda flyktingkvoten till att ta hit dem.
          </note>
          <note>
            Det är ju inte sant. Det finns kanske irakiska kurder där som
            skulle vilja komma hit. Men de turkiska kurderna som söker asyl
            och som verkligen har skyddsbehov skickar vi tillbaka mangrant.
          </note>
          <note>
            Många skickas tillbaka till en ny säker fängelsevistelse och
            tortyr. Jag har högar av ärenden.
          </note>
          <note>
            Det har litet att göra med att vi bättre och mer effektivt måste
            ta oss an de spontanflyktingar som har kommit hit, innan vi säger
            att vi skall ha en större flyktingkvot igen. Om vi bara skall
            ha det som en symbolfråga ifrågasätter jag faktiskt värdet av
            det.
          </note>
          <note type="speaker">
            Anf. 75 MAJ-LIS LÖÖW (s) replik:
          </note>
          <note>
            Herr talman! Det var en ny variant på den obotfärdiges förhinder.
            Menar Berith Eriksson att hon tror att om vi sänker flyktingkvoten
            skall fler kurder från Turkiet som är här som asylsökande få stanna?
            Det var en mycket intressant teori i så fall.
          </note>
          <note>
            Jag tror inte att det är riktigt så som invandrarministern har
            tänkt sig effekterna av den sänkta flyktingkvoten.
          </note>
          <note>
            Jag ber om ursäkt om jag sade att det är turkiska kurder som
            sitter fast i kniptången i de baltiska staterna och i Sovjetunionen.
            Jag menade irakiska kurder, vilket jag genast vill få antecknat
            till protokollet. Det är alldeles uppenbart fråga om den gruppen.
          </note>
          <note>
            Men jag har mycket svårt att förstå vad Berith
          </note>
          <note>
            Eriksson menade med att kvoten inte använts på riktigt sätt.
            Jag har en känsla av att det gjordes en mycket seriös bedömning
            av olika gruppers behov.
          </note>
          <note>
            Även där gällde det irakiska kurder, som satt i flyktingläger
            i Turkiet just under de olidliga förhållanden vilka Birgit Friggebo
            talade om och som fick möjlighet att komma hit. Många hade anknytning
            till släktingar i Sverige.
          </note>
          <note>
            Det gällde vidare också vietnamesiska båtflyktningar, som satt
            fast i de odrägliga flyktinglägren i Hongkong. Det var dessutom
            fråga om handikappade och gamla som fick möjlighet att komma hit
            på denna kvot. De hade utomordentliga svårigheter att över huvud
            taget överleva under de förhållanden som rådde i flyktinglägren.
          </note>
          <note>
            Att det inte skulle finnas ett så stort behov från dessa människor
            att vi skulle kunna fylla en kvot om 2 000 personer om året har
            jag utomordentligt svårt att förstå. Bara för några år sedan menade
          </note>
          <note>
            FN:s flyktingkommissariat att Europa sammantaget skulle behöva
            tiodubbla sitt mottagande av denna typ av flyktingar, som dock
            hela tiden trängdes ut av den spontana strömmen av asylsökande.
          </note>
          <note type="speaker">
            Anf. 76 BERITH ERIKSSON (v) replik:
          </note>
          <note>
            Herr talman! För det första vill jag veta om flyktingkvoten,
            med den konstruktion som regeringen nu har infört, faktiskt är
            sänkt. Det kan tydligtvis verkligen diskuteras huruvida det är
            ett visst antal personer som skall tas hit eller hjälpas på platsen.
          </note>
          <note>
            För det andra måste jag påpeka att jag efter utgången av den
            tidsfrist som riksdagen hade satt upp för den beslutade extrakvoten
            om 1 250
          </note>
          <note>
            flyktingar med anledning av Gulfkriget kollade med Björn O Eriksson
            på Invandrarverket och fick beskedet att man hade tagit in 300
            flyktingar på denna. Man skulle då be att få fristen något förlängd
            för att kunna utnyttja kvoten ytterligare.
          </note>
          <note>
            Jag har inte kollat huruvida slutresultatet blivit att man har
            använt hela kvoten för det ändamål som var aktuellt, dvs. för
            att ta emot kurder som flydde från Irak över gränserna till Iran
            och Turkiet. Men när den av riksdagen uppsatta tidsfristen hade
            gått ut var det alltså 300 flyktingar som hade tagits emot.
          </note>
          <note type="speaker">
            Anf. 77 MAJ-LIS LÖÖW (s) replik:
          </note>
          <note>
            Herr talman! Får jag be Berith Eriksson läsa på s. 31 i socialförsäkringsutskottets
            betänkande -- där redovisas hela detta kvotresonemang. Vi höjde
            grundkvoten till 2 000 personer per år. Dessutom beslutade regering
            och riksdag om en extra kvot om
          </note>
          <note>
            1 250 personer. Den var öronmärkt för situationen just i samband
            med Kuwait--Irak-kriget. Man lyckades inte fylla kvoten med just
            den då aktuella kategorin av flyktingar. Däremot har det såvitt
            jag förstår aldrig varit någon diskussion om att man mycket väl
            lyckades fylla den höjda ordinarie kvoten om 2 000 personer.
          </note>
          <note>
            Vidare frågade Berith Eriksson just mig huruvida kvoten verkligen
            är sänkt eller ej. Jag har bara läst i socialutskottets betänkande,
            där det står att den i dag är beräknad till 1 800 personer i stället
            för 2 000
          </note>
          <note>
            personer. Det kommer man fram till även om man räknar generöst,
            efter den dimridå som faktiskt läggs ut i denna fråga i propositionen.
          </note>
          <note>
            Andre vice talmannen anmälde att Berith Eriksson anhållit att
            till protokollet få antecknat att hon inte ägde rätt till ytterligare
            replik.
          </note>
          <note>
            Anf. 78 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! Maj-Lis Lööw beskriver mycket målande hur det var
            förr när vi tog emot flyktingar från Hongkong osv. På den tiden
            var flyktingkvoten normalt 1 250 personer. Så småningom höjdes
            den till 2 000 personer. Om alla flyktingar inom ramen för kvotpengar
            -- vilket man väl nu får tala om --
          </note>
          <note>
            skall tas hit till Sverige, handlar det om 1 840
          </note>
          <note>
            personer. Det är faktiskt ganska få personer som vi strider om.
          </note>
          <note>
            Men det nya och intressanta är att man kan få en flexibel användning
            av pengarna. Utnyttjandet av kvotpengarna behöver inte betyda
            att man för personer till Sverige, utan omhändertagandet kan också
            ske någon annanstans. Det är intressant att
          </note>
          <note>
            Maj-Lis Lööw tar upp just de personer som för närvarande sitter
            och väntar i Moskva. Ryssland har nyligen undertecknat Genèvekonventionen
            och försöker nu etablera sig i världssamfundet och bli respekterat
            också när det gäller utlänningslagstiftning och asylprövning.
            Att ryssarna nu försöker att skaffa sig de instrumenten är alldeles
            utmärkt.
          </note>
          <note>
            Inget utesluter att UNHCR, som medverkar i detta arbete, skulle
            kunna göra en förfrågan till oss huruvida vi skulle vilja stödja
            ett omhändertagande på platsen av dessa flyktingar, i Moskva i
            Ryssland eller i Baltikum. Vi öppnar denna möjlighet. Var och
            en som har försökt använda västvaluta i det gamla Östeuropa vet
            hur mycket man kan få ut för dessa pengar. Det är därför litet
            oegentligt att nu tala om antalet personer. Det kan bli fråga
            om att hjälpa fler än de 2 000 personerna med det mer flexibla
            och öppna system som vi nu introducerar.
          </note>
          <note>
            Det kan kanske bli ett första steg, där man mer gör en sammankoppling
            av de internationella insatserna i olika sammanhang med den svenska
            flyktingpolitiken.
          </note>
          <note>
            Dessa insatser hänger ju så intimt samman. Ibland tycker jag
            att jag mer är biståndsminister än invandrarminister. När jag
            åker till olika konferenser runt om i världen får jag ibland utlova
            stöd, som då visserligen kommer från
          </note>
          <note>
            Utrikesdepartementet, men beskedet framförs ändå av mig. Man
            kan då se hur intimt de här frågorna hänger ihop.
          </note>
          <note type="speaker">
            Anf. 79 MAJ-LIS LÖÖW (s) replik:
          </note>
          <note>
            Herr talman! Jag vill bara understryka hur intimt dessa frågor
            hänger ihop. Den proposition om en samordnad invandrar- och flyktingspolitik
            som
          </note>
          <note>
            Birgit Friggebo så småningom drog tillbaka från riksdagen var
            faktiskt unik i det avseendet att två statsråd stod bakom den,
            nämligen invandrarministern och biståndsministern. Det var ytterligare
            ett sätt att markera hur detta hänger ihop.
          </note>
          <note>
            Det skulle vara intressant att få veta under vilka premisser
            som man omsätter flyktingkvotpengarna till insatser någon annanstans.
            Jag tycker nämligen att man skall göra det med andra pengar, bl.a.
            de pengar som hanteras av biståndsministern.
          </note>
          <note>
            Jag har inte haft några invändningar emot den mera flexibla användningen
            av dessa pengar, men vi strider faktiskt om olika siffror, även
            om man kan försöka att bagatellisera detta. Enligt propositionen
            skall Invandrarverket fortfarande planera för 1 250 personer.
            Man kan då ställa frågan om detta ändå är den tänkta slutnivån.
          </note>
          <note>
            Man kan visserligen säga att pengarna räcker till
          </note>
          <note>
            1 800 personer, men jag kan föreställa mig vad
          </note>
          <note>
            Birgit Friggebos partivänner och Birgit Friggebo själv skulle
            ha sagt här i riksdagen, om en socialdemokratisk regering hade
            kommit till riksdagen och föreslagit en sänkning av flyktingkvoten.
            Man hade nog inte accepterat ett försök att vifta bort detta med
            att det bara är 200
          </note>
          <note>
            personer som vi strider om. De är de facto fler.
          </note>
          <note>
            Om vi vidare i det internationella arbetet skall få andra länder
            med på att öka sina flyktingkvoter och sina insatser, blir vi
            inte trovärdiga, om vi faller undan nu när vi äntligen har lyckats
            få till stånd en bättre målsättning för flyktingkvoten.
          </note>
          <note>
            Anf. 80 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! Jag vill inte alls bagatellisera diskussionen om
            flyktingkvoten, men jag ville ändå nämna vad det handlade om.
          </note>
          <note>
            För min del vill jag avsluta den här diskussionen med att understryka
            det som jag sade tidigare, nämligen att jag med uppskattning noterar
            det uttalande som utskottet har gjort vad avser kvoten och möjligheterna
            att återkomma till riksdagen ifall det skulle finnas behov av
            att göra det.
          </note>
          <note type="speaker">
            Anf. 81 CLAUS ZAAR (nyd):
          </note>
          <note>
            Herr talman! Invandrarpolitiken har en oerhört stor betydelse
            för Sveriges utveckling på både kort och lång sikt. Sverige har
            under en kort period fått en snabb förändring av befolkningens
            sammansättning. I Stockholm är var sjätte medborgare invandrare.
            Deras kulturmönster påverkar oss alla och skall öppet debatteras,
            också här i denna kammare. Det måste bli slut på att sopa fakta
            under mattan.
          </note>
          <note>
            En vanlig uppfattning bland svenskar är att det gått för långt
            med den svenska invandrarpolitiken av låtgåmodell. Svenskarna
            ställer helt enkelt inte upp bakom den nuvarande invandrarpolitiken,
            som av allt fler betraktas dels som verklighetsfrämmande, dels
            som ett slöseri med resurser. De svenska medborgarna vill klart
            och tydligt i rapporter och statistik se hur invandringen påverkar
            vårt samhälle.
          </note>
          <note>
            Invandrarpolitiken har varit en helig ko. Nu är det tid att slakta
            denna ko, och av dagens överläggningar förefaller det som om det
            också kommer att ske.
          </note>
          <note>
            Sverige har ju ett krisartat ekonomiskt läge och måste ompröva
            alla glädjekalkyler. En ofinansierad och okontrollerad generös
            invandrarpolitik drabbar oss alla. Ingen kommer undan. Räntorna
            höjs och kronan går ner, och vi får ingen ordning på vår ekonomi.
          </note>
          <note>
            Medborgarna vill veta hur Sverige skall se ut i framtiden. Många
            är vi som oroas av händelser som sker i andra länder. Det finns
            en uppenbar risk för att spänningar mellan olika religiösa fundamentalister
            skall resultera i oerhörda konflikter t.o.m. i vårt land i framtiden.
            Vi skall inte heller blunda för att etniska problem kan uppstå
            utanför våra traditionella samhällsnormer. I
          </note>
          <note>
            många krig i världen är ju detta en ingrediens i dag.
          </note>
          <note>
            Herr talman! Jag upplever detta som en allvarlig risk för framtiden
            både på kort och på lång sikt, framför allt på grund av den sysselsättningskris
            som vi har i Sverige. Ministern berörde tidigare de problem som
            finns på arbetsmarknaden, och jag vill då poängtera att de uppväxande
            invandrarnas framtida försörjning måste undersökas.
          </note>
          <note>
            Den statistik som finns tyder på att invandrarna svarar för 35
            % av förbrukningen av bidragsstocken. Samtidigt blir bidragstagarna
            fler genom att vi saknar en långsiktig invandrarpolitik.
          </note>
          <note>
            Vi bör också uppmärksamma att nativiteten bland vissa invandrare
            är flera gånger högre än svenskarnas, samtidigt som de redovisar
            lägre inkomster. Hur går detta ihop med ett ansvar för en familjs
            försörjning? Kan det vara så att många invandrare har en familjeplanering
            som innebär att de räknar med att i stor omfattning leva på bidrag?
          </note>
          <note>
            Det finns fakta som visar att omkring 90 % är beroende av socialbidrag
            tre år efter det att de har kommit till vårt land. Detta tyder
            på en skrämmande utveckling, och vi måste nu ta upp alla de här
            siffrorna i den utredning som tillsätts.
          </note>
          <note>
            Sådant här har bara skymtat i vissa tidningar då och då, men
            nu måste det ske ett samlat grepp.
          </note>
          <note>
            Kommunernas kostnader för socialbidrag exploderar. Pengarna som
            staten har anslagit till introduktionsersättning räcker bara till
            halva tiden.
          </note>
          <note>
            Tidigare i dag kom det upp ett exempel på de äldre invandrarnas
            problem. Av de äldre personer som kommer från Mellanöstern lever
            90 % på socialbidrag, och för sydamerikaner är siffran
          </note>
          <note>
            72 %.
          </note>
          <note>
            Detta är fakta som talar för att så här kan det inte fortsätta.
            Den nuvarande flyktingpolitiken saknar helhetsgrepp. Här gäller
            det inte att vänta på en utredning utan här, bästa ministern,
            gäller det att agera. Vi håller på att förblöda. Även om vi försöker
            blunda för dessa fakta, så finns de.
          </note>
          <note>
            Det slösas med pengar. Det slösas med miljarder.
          </note>
          <note>
            Även om kulturministern för en stund sedan förnekade detta, så
            är det fakta. Ord står mot ord i detta fall, och det får man väl
            snabbt utreda då.
          </note>
          <note>
            Samtidigt skall de svenska medborgarna tvingas till sparåtgärder.
            Vi har här i denna kammare beslutat om nedsättning av arbetslöshetsersättningen
            från
          </note>
          <note>
            90 till 80 %. Alla skall tvingas till detta. Vi kommer att besluta
            om fler neddragningar, och då kan inte invandrarpolitiken vara
            en orörd sektor. Undra på att det jäser bland medborgarna, om
            vi inte förändrar denna politik!
          </note>
          <note>
            Herr talman! Nu skjuter regeringen alla problem framför sig genom
            att tillsätta en parlamentarisk kommitté, och den arbetar i en
            takt som får en sengångare att bli förvånad. Det är värre än snigelfart,
            tycker jag att det låter hittills.
          </note>
          <note>
            Nu förväntar vi oss att det sker en helt annan aktivitet från
            ministerns sida. Svenska folket väntar otåligt på en ny flyktingpolitik.
            Det kan väl inte vara rimligt att svenskarna skall bli en minoritet
            i
          </note>
          <note>
            Sverige år 2054, som vissa utredare säger.
          </note>
          <note>
            Anf. 82 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! Claus Zaar uttalar sig å svenska folkets vägnar.
            Jag är å min sida inte beredd att uttala mig å hela svenska folkets
            vägnar vad gäller mina värderingar. Låt mig bara redovisa att
            jag uppenbarligen möter andra människor också än vad Claus Zaar
            gör här i Sverige, nämligen människor som är djupt engagerade
            för många av de människoöden som representeras av främst flyktingar
            men också andra invandrare.
          </note>
          <note>
            Låt mig dessutom poängtera att det finns många personer som är
            svenska medborgare och därmed svenskar men som är födda i ett
            annat land.
          </note>
          <note>
            Alla de neddragningar som ''drabbar'' oss svenskar när vi nu
            är intensivt engagerade i att sanera svensk ekonomi drabbar alla
            som är bosatta här i Sverige, oavsett om man är född utomlands
            och ännu inte medborgare här, född utomlands och svensk medborgare
            eller tillhör den andra grupp med vad vi kanske kan kalla pursvenskar.
            Många av oss har också som jag själv en gammal invandrarbakgrund.
          </note>
          <note>
            Försök inte att hetsa människor och människogrupper mot varandra,
            för då drar vi på oss än större problem i framtiden! Det är, herr
            talman, en stor utmaning för oss alla att se till att de människor
            som har hamnat vid sidan av och som inte kan försörja sig på ett
            eget arbete får möjlighet och sporras till att försörja sig själva.
            Många har tvingats att vänja sig vid ett socialbidragsberoende
            utan egen förskyllan.
          </note>
          <note>
            Det är den stora utmaningen för oss -- inte att börja hoppa på
            de människor som har kommit hit från andra länder eller att säga
            att vi skall strunta i att ge skydd åt de människor som söker
            sig undan förföljelse, krig och förtryck av olika slag runt om
            vår jord.
          </note>
          <note type="speaker">
            Anf. 83 CLAUS ZAAR (nyd) replik:
          </note>
          <note>
            Herr talman! Birgit Friggebo tycker att jag är för hård i min
            kritik. Det är ju det vi måste vara för att få i gång en debatt.
            Jag är för att det internationella samarbetet skall lyftas fram,
            men det måste ju ge resultat!
          </note>
          <note>
            I debatten den 14 maj förra året var det precis samma snack.
            Nu fortsätter detta resonemang. Vi vill se resultat. Det är för
            att vi inte får se några resultat som vi är oroliga.
          </note>
          <note>
            En realistisk och humanitär flyktingpolitik är viktig. Det håller
            jag fullständigt med om. Men det är inte realistiskt att tala
            om att det kommer en rännil till Sverige, vilket vi tidigare gjorde,
            utan det måste ske en internationell samverkan i det här fallet.
          </note>
          <note>
            Vi måste också se över förmånssystemen. Det får inte vara så
            att socialbidragssystemet inbjuder till att människor inte skall
            känna behov av att till hundra procent bjuda till. Det får inte
            vara så att
          </note>
          <note>
            SFI-undervisning sker för att man skall lära sig svenska, men
            att man sedan inte redovisar att man lärt sig svenska för att
            bidragssystemet är så bra att man vill gå kvar i undervisningen.
            Uppgifter om att sådant förekommer har jag fått av SFI-lärare.
          </note>
          <note>
            Jag blir bekymrad när jag ser vilken utgiftsexplosion som hela
            tiden sker inom detta område. Inget samlat grepp tas. Jag hoppas
            att den kommitté som är tillsatt skall ta ett sådant samlat grepp.
            Det gäller också att arbetet blir gjort.
          </note>
          <note>
            Medlemmarna i kommittén går fortfarande och väntar på en kallelse,
            och det har de såvitt jag förstår gjort ett bra tag.
          </note>
          <note>
            Jag skall också poängtera att endast 6 av 100
          </note>
          <note>
            överklaganden från flyktingar var motiverade. Man förstår hur
            stort slöseriet är. Vi måste dra åt skruvarna på alla håll och
            kanter. Det är advokater som har särintressen i verksamheten som
            har medverkat till uppblåsningen av den.
          </note>
          <note>
            Invandrarverket har nu så många anställda att det också utgör
            ett särintresse. Dessa särintressen ser till att den här smeten
            fortsätter.
          </note>
          <note>
            Anf. 84 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! Vi är från regeringens sida inställda på att arbeta
            mycket hårt för att, som Claus Zaar säger, sanera förmånssystemen.
            Hela socialförsäkringssystemet är under lupp. Det finns nästan
            inte något system som inte är under lupp och som inte behandlas
            kontinuerligt i denna kammare.
          </note>
          <note>
            Dessa system gäller ju alla. Det finns ingen skillnad mellan
            människor som har rätt att vara här i Sverige vad gäller förmåner,
            skyldigheter och rättigheter, oavsett om de är födda här eller
            kommer från andra länder.
          </note>
          <note>
            Vi inriktar oss på att försöka ta bort den passivisering som
            vi tidigare har haft bland dem som ännu inte har fått tillstånd
            att vara här -- de asylsökande -- och dem som alldeles nyligen
            har fått uppehållstillstånd. Tidigare har det gällt att ge dem
            dagbidrag och socialbidrag och sedan inte stimulera dem till att
            komma in i det svenska samhället. Nu ändras detta genom omläggningen
            av introduktionsersättningen i kommunerna, där kommunerna givits
            möjlighet att lägga upp ett program för hur de som nyligen har
            fått tillstånd skall komma in i samhället. Om de inte deltar i
            programmet har kommunerna möjlighet att sänka ersättningen till
            dem.
          </note>
          <note>
            Vi håller på att arbeta med att skapa meningsfull sysselsättning
            på förläggningarna.
          </note>
          <note>
            Förläggningsverksamheten i stort kommer att behandlas i en aviserad
            proposition som skall läggas fram för riksdagen.
          </note>
          <note>
            Om jag förstod Claus Zaar rätt talade han på slutet om t.ex.
            advokater som ett slags kravmaskiner. Det finns ett utredningsförslag
            som skall försöka komma till rätta med de missförhållanden som
            finns när det gäller att få en ny ansökan behandlad hos
          </note>
          <note>
            Invandrarverket. Efter det att Utlänningsnämnden har givit avslag
            söker man både fem, sex, sju och åtta gånger. Det är ett missbruk,
            och det är helt rätt att advokaterna då kan få ersättning för
            den hanteringen.
          </note>
          <note>
            Även på det området bereder vi nu ett utredningsförslag som är
            avsett att läggas fram för riksdagen. Inriktningen är att på bred
            front stimulera och möjliggöra för människor som kommer hit att
            komma in i det svenska samhället och försörja sig själva så att
            de inte hamnar i ett långvarigt socialbidragsberoende som är kostsamt
            och framför allt inhumant mot de människor som trängs ut ur det
            svenska samhället.
          </note>
          <note type="speaker">
            Anf. 85 CLAUS ZAAR (nyd) replik:
          </note>
          <note>
            Herr talman! Jag tackar kulturministern för att hon visat en
            verklig tillnyktring. Om jag jämför med vad vi diskuterade för
            ett år sedan tycker jag att det som sist nämndes visar på stora
            framsteg. Vi ser nu en öppning i en förändrad politik både när
            det gäller flyktingar och invandrare. Vi skall ha klart för oss
            att det inte är alltför många som är flyktingar i den egentliga
            bemärkelsen.
          </note>
          <note>
            Det som har irriterat mig är att det har tagit så himla lång
            tid att komma fram till detta. Det har tagit så lång tid för vår
            kulturminister att nå denna insikt. Det hade varit så enkelt som
            att en natt åka ned till passpolisen i Trelleborg och Ystad, vilket
            jag själv gjorde, och se hur mottagningen var och få reda på hur
            det var i verkligheten. Det rörde sig om charterresor, fast det
            förnekades.
          </note>
          <note>
            Vi har ju resultatet nu, när en stor mängd människor återförvisas
            efter det att ärendena prövats. Vi ser att vi varit riktigt flata.
            Vi måste handla med krafttag. Vi har fått förtroende från medborgarna
            att driva en politik som är bra för dem. Då måste vi också se
            till att den blir bra, och då får man inte låta sig luras av internationella
            resebyråer och liknande.
          </note>
          <note>
            Jag fick reda på att de som betalade 300 D-mark för att komma
            hit fick välja Sverige av det skälet att andra ställen var överkryssade
            i papperna. De hade att välja mellan Sverige och Finland. Det
            är typiskt att Sverige och Finland är de länder som har det absolut
            sämsta ekonomiska läget här i Europa i dag. Det kan väl inte vara
            en tillfällighet, det heller.
          </note>
          <note>
            Anf. 86 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! Nu tycker jag att Claus Zaar visar sitt rätta ansikte.
            Nu påstår han t.o.m., litet inlindat, att det skulle vara de asylsökandes
            fel att Sverige och Finland har en dålig ekonomi. Detta uppammar
            till främlingsfientlighet. Claus Zaar vet att detta inte är sanningen.
            Grunden till den dåliga svenska ekonomin har lagts under de senaste
            20
          </note>
          <note>
            åren. Jag skall inte gå in i en större ekonomisk debatt, men
            så enkelt skall Claus Zaar inte komma undan.
          </note>
          <note>
            Jag var själv nere i Ystad förra sommaren och tittade på passhanteringen
            och på två flyktingslussar. Jag är väl medveten om hur det såg
            ut. Det gjordes också några intervjuer med dem som kom. Några
            av dem kom från Makedonien. De var hitlurade av profitörer i Makedonien,
            som lovade folk arbete och bostad i Sverige. Det gjordes mycket
            stora insatser både från polisens och
          </note>
          <note>
            Invandrarverkets sida för att vända den strömmen, och det lyckades
            man också med.
          </note>
          <note>
            Dessa människor hade ju inte någon rätt att söka asyl här i Sverige.
            De var inga flyktingar. En del av den stora ström som kom förra
            sommaren var just människor från Makedonien. Med gemensamma insatser
            både från polisens och Invandrarverkets sida lyckades man vända
            den strömmen, dvs. man direktavvisade dem. Detta gav en signal
            till
          </note>
          <note>
            Makedonierna om att det inte var någon idé att komma till Sverige.
            En sådan politik kan man inte kalla flat.
          </note>
          <note>
            Det gjordes däremot en annan bedömning när det kom människor
            från Kosovo, där situationen var en helt annan. Jag skall inte
            fördjupa mig i den diskussionen, eftersom detta har diskuterats
            så många gånger förr.
          </note>
          <note>
            Claus Zaar påstod att det hade skett en tillnyktring sedan förra
            året. Jag behöver inte någon tillnyktring, och ifall jag skulle
            behöva det, skulle den inte behöva vara så lång. Sanningen är
            ju den att frågan om en omläggning av mottagningssystemet för
            att se till att människor inte hamnar i passivitet och i ett långvarigt
            socialbidragsberoende inte är något nytt påfund. Vi i Folkpartiet
            -- och även andra partier -- har under en rad av år i denna kammare,
            innan vi kom in i regeringen, motionerat om att ett sådant system
            måste komma till stånd. Det är nu på gång. Vi har färdiga utredningsresultat,
            som vi just nu behandlar i regeringen. Vi kommer med ett förslag
            till riksdagen inom en ganska snar tid.
          </note>
          <note>
            Claus Zaar kan naturligtvis stå här och säga att det går för
            långsamt och att det omedelbart skall ske något. Hur är det med
            Ny demokratis egen beslutskapacitet? Vi har försökt att sanera
            ett av socialförsäkringssystemen, nämligen delpensionen.
          </note>
          <note>
            Ny demokrati har i flera år, i varje fall i ett och ett halvt
            år, hoppat från den ena ståndpunkten till den andra. Man hoppar
            fram och tillbaka och kan inte ta ställning i en enda delfråga.
          </note>
          <note>
            Andre vice talmannen anmälde att Claus Zaar anhållit att till
            protokollet få antecknat att han inte ägde rätt till ytterligare
            replik.
          </note>
          <note type="speaker">
            Anf. 87 GEORG ANDERSSON (s):
          </note>
          <note>
            Herr talman! Alldeles nyss svepte en kall och isande vind genom
            kammaren, när jag lyssnade till
          </note>
          <note>
            Claus Zaars inlägg. Jag känner äckel och avsky för den cynism
            och främlingsfientlighet som Claus
          </note>
          <note>
            Zaar gav uttryck för.
          </note>
          <note>
            Det är beklämmande att en representant för
          </note>
          <note>
            Sveriges riksdag på det sättet odlar fördomar och skapar grogrund
            för en växande främlingsfientlighet och rasism. Det hedrar Birgit
          </note>
          <note>
            Friggebo att hon, som kulturminister, har tålamod att försöka
            undervisa Claus Zaar och andra i Ny demokrati om fakta i dessa
            viktiga och svåra frågor -- tyvärr rönte Birgit Friggebo ingen
            framgång.
          </note>
          <note>
            Det var ett insinuant angrepp som Berith Eriksson gjorde på Invandrarverkets
            förra chef Christina
          </note>
          <note>
            Rogestam, även om hennes namn inte nämndes.
          </note>
          <note>
            Den omorganisation av Invandrarverket som hon gjorde var helt
            i linje med de intentioner som den dåvarande regeringen hade vad
            gällde
          </note>
          <note>
            Invandrarverkets organisation. Jag tar på mig hela det politiska
            ansvaret för den omorganisationen.
          </note>
          <note>
            För övrigt godkändes den av riksdagen, som Maud
          </note>
          <note>
            Björnemalm har påpekat.
          </note>
          <note>
            Denna omorganisation innebar en kraftig decentralisering och
            effektivisering av
          </note>
          <note>
            Invandrarverket. Den var starkt motiverad. För egen del vill
            jag mena att den genomfördes på ett skickligt sätt, under ledning
            av Christina
          </note>
          <note>
            Rogestam. Även om det är opportunt att gläfsa på och jaga en
            avgående generaldirektör, tar jag mig friheten att uppträda till
            hennes försvar. Det är på sin plats.
          </note>
          <note>
            Det är ju inte lätt att vara invandrarminister. Vi är här i kammaren
            tre stycken som har prövat på uppgiften. Jag tycker att den nuvarande
            invandrarministern, Birgit Friggebo, har gjort det onödigt svårt
            för sig. Flyktingpolitiken rymmer ju många svåra moraliska dilemman.
            Den är till sin karaktär motsägelsefull, och debatten är starkt
            polariserad. Folkpartiet, som Birgit Friggebo representerar i
            regeringen, riktade ju under många år en bitvis mycket aggressiv
            kritik mot den tidigare socialdemokratiska flyktingpolitiken.
            Detta skapade intryck av att det, med en annan politik, ledd av
            Folkpartiet, skulle bli stor generositet och stark humanitet i
            flyktingpolitiken.
          </note>
          <note>
            Nu visar gärningarna någonting annat. De talar ett annat språk,
            dvs. om restriktioner, begränsningar och skärpta straffsanktioner.
            Detta är vad man vid upprepade tillfällen nu läser om, när man
            följer den flyktingpolitiska debatten.
          </note>
          <note>
            Jag vill kortfattat nämna några exempel.
          </note>
          <note>
            Regeringen inledde med att ge signaler om en kraftfull liberalisering,
            genom att ta bort det s.k. 13
          </note>
          <note>
            december-beslutet. Det var en signal om att dörrarna skulle vara
            mer öppna. Man införde rätt för flyktingar att få arbete under
            den tid som de vistades här som asylsökande. Detta gav också en
            signal om en annan sorts liberalisering.
          </note>
          <note>
            Ganska snart kom regeringen underfund med att detta inte skulle
            hålla. Birgit Friggebo apostroferade tidigare en debattartikel.
            Hon sade att den inte hade blivit så uppmärksammad. Jag skrev
            ett svar på den artikeln i DN. Jag noterade att man i den annonserade
            en massiv utvisning av asylsökande för att visa vad som verkligen
            gäller i den svenska flyktingpolitiken. Det är inte särskilt humant
            att först signalera om öppna dörrar för att sedan markera att
            det faktiskt inte var så.
          </note>
          <note>
            Under många år krävdes det att vi skulle gå längre när det gällde
            att beakta vistelsetidens betydelse för asylsökande, framför allt
            för barnen. Vi hade en treterminsregel som innebar att den som
            hade gått i skola i tre terminer automatiskt skulle få stanna.
          </note>
          <note>
            Men vi kritiserades för att vi inte gick längre och förkortade
            tiden. Vistelsetiden ansågs betyda mycket för förankringen i det
            svenska samhället, och en kommande utvisning skulle då uppfattas
            som brutal.
          </note>
          <note>
            En av Birgit Friggebos första åtgärder var att ta bort treterminsregeln,
            att avskaffa vistelsetiden som ett kriterium för att få stanna
            i Sverige.
          </note>
          <note>
            Vi har under senare tid uppmärksammat några hundra asylsökande
            som i bedrövligt skick och under riskabla förhållanden har kommit
            vinddrivna över Östersjön. Vad har detta lett till? Jo, till en
            upprörd diskussion om hur vi tillräckligt hårt skall kunna straffa
            dem som har hjälpt dessa asylsökande hit, hur vi skall kunna skicka
            ut patrullbåtar för att hindra dessa människor från att få landfäste
            i
          </note>
          <note>
            Sverige.
          </note>
          <note>
            Man har väldigt litet diskuterat flyktingarnas och de asylsökandes
            faktiska situation och vad som skulle ända om de inte fick komma.
            Det är det moraliska dilemmat. Jag har ingen omedelbar lösning,
            men jag upprörs över vinklingen av diskussionen. Det är som om
            det skulle varit humanitärt mot flyktingarna att de aldrig fått
            stiga på den där båten -- så att vi hade sluppit se dem här i
            landet.
          </note>
          <note>
            Carl Bildt var i Kroatien strax före jul och berättade med en
            viss indignation att flyktingtransporterna till Sverige uppenbarligen
            är organiserade. Ja, vad trodde man? Trodde man att var och en
            kan ordna sin egen resa? Självklart finns det någon sorts organisation
            bakom, men det är inte straffbart.
          </note>
          <note>
            Så till dagens beslut om att sänka flyktingkvoten.
          </note>
          <note>
            Jag måste säga att jag kände en stor besvikelse när jag noterade
            förslaget från regeringen. Vi har under många år kämpat för att
            höja flyktingkvoten.
          </note>
          <note>
            Nu sänks den. Man säger att man vill ha en flexiblare och bättre
            användning av pengarna. Det är klart att vi skall använda pengarna
            så effektivt som möjligt. Men det är trots allt väldigt många
            vars problem inte kan lösas på annat sätt än att de får komma
            hit.
          </note>
          <note>
            Birgit Friggebo säger att det här är det första steget.
          </note>
          <note>
            Då blir jag litet orolig. Vad blir då nästa steg? Man säger att
            en del av pengarna skall användas till att hjälpa människor där
            de är. Vi har ju länge tyckt att man skall integrera bistånds-
            och flyktingpolitiken på så sätt att man underlättar förhållandena
            där flyktingarna är. Om nu detta är det första steget, vad blir
            då nästa? Är detta kamoflage för att successivt sänka flyktingkvoten?
          </note>
          <note>
            Det allvarligaste i sammanhanget är ju den signal detta ger till
            vår omvärld. På samma sätt som sänkningen av biståndet gav en
            signal till många länder -- När Sverige, som är ett föregångsland
            inom biståndspolitiken, sänker biståndet kan vi också vara mer
            återhållsamma -- kommer det naturligtvis att verka också i fråga
            om flyktingpolitiken.
          </note>
          <note>
            För varje dag förvärras flyktingsituationen på många håll i världen
            -- inte minst i Europa. Birgit
          </note>
          <note>
            Friggebo talade insiktsfullt om -- vilket Maj-Lis
          </note>
          <note>
            Lööw apostroferade -- att tiotals miljoner människor lever kvar
            i flyktingläger i åratal under vidriga förhållanden. Jag har sett
            sådana flyktingläger, bl.a. i Hongkong, där människor sitter fast
            i vidriga förhållanden. Jag befarar att många av dem jag såg då
            sitter kvar där fortfarande.
          </note>
          <note type="speaker">
            Anf. 88 CLAUS ZAAR (nyd) replik:
          </note>
          <note>
            Herr talman! Jag är inte alls främlingsfientlig,
          </note>
          <note>
            Georg Andersson. Det är inte det det är fråga om.
          </note>
          <note>
            Det är fråga om att lyfta fram detta till folks medvetande. Alla
            måste få klart för sig vad vi håller på med, vilken verksamhet
            det rör sig om och vilken verksamhet det har varit. Siffrorna
            har gömts, fakta har gömts gång på gång.
          </note>
          <note>
            Vi skall väl inte blunda för affärsverksamheten?
          </note>
          <note>
            Det är alltså invandrarpolitiken jag angriper, inte flyktingpolitiken.
            Det är två olika saker. När man tar hit invandrare med hjälp av
            reseverksamhet, handlar det ju om svarta pengar. Om det inte är
            oroande för en före detta invandrarminister, tycker jag att det
            är otrevligt.
          </note>
          <note>
            Vi har också hört hur man senare -- efter det att man har varit
            invandrarminister -- har erkänt att man kanske gjorde fel. Men
            det talar man om efter tio år. När det exempelvis gällde chilenarnas
            ankomst till Sverige talade man om vilka felbedömningar man hade
            gjort -- men det gjorde man efter tio år. Tala i stället om faktasökning.
          </note>
          <note type="speaker">
            Anf. 89 GEORG ANDERSSON (s) replik:
          </note>
          <note>
            Herr talman! Claus Zaar säger att han inte är främlingsfientlig.
            Jag har sällan mött någon som har erkänt att han är främlingsfientlig.
            Men jag har mött en del som faktiskt är det. Jag uppfattar Claus
          </note>
          <note>
            Zaar som en av dem. Det är gärningarna som vittnar, inte bekännelsen,
            i det här sammanhanget.
          </note>
          <note>
            Vi har inte gömt fakta. Jag, mina företrädare och min efterträdare
            har på många sätt försökt att beskriva fakta och förklara den
            svåra balansgång och det moraliska dilemma man står inför som
            invandrarminister. Det gäller att stå upp för de utsatta människorna.
            Man får inte sprida fördomar om dem och skapa ett intryck av att
            alla är bluffare och skojare, att det bara handlar om svarta pengar,
            elände och lurendrejeri. Det är den bilden Ny demokrati ger av
            det hela.
          </note>
          <note>
            De flesta är i trängande behov av skydd på grund av förföljelse
            och vidriga förhållanden. Tala om det och stå upp till försvar
            för de människor som har tvingats fly till vårt land! De ville
            väl inte hit. De ville väl som de flesta människor helst vistas
            i den miljö där de är uppväxta och i den kulturkrets där de känner
            sig hemma.
          </note>
          <note>
            Claus Zaar säger att han inte kritiserar flyktingpolitiken utan
            invandrarpolitiken. Ett inslag i det är ju insinuationen att de
            som kommer är litet farliga eftersom de har andra religioner med
            sig. Och de föder för många barn i förhållande till den inkomst
            de har. Claus Zaar vill reglera nativiteten hos invandrare; vad
            är det annat än förtäckt rasism?
          </note>
          <note>
            Alla invandrarministrar har nog gjort fel. Men det var inte fel
            att låta chilenare som var utsatta för
          </note>
          <note>
            Pinochets fruktanvärda förtryck komma hit. I
          </note>
          <note>
            spåret av den flyktingpolitiken kom också en del som inte var
            i behov av skydd. Vi som hade ansvaret för flyktingpolitiken då
            fick ta på oss den smärtfulla uppgiften att utvisa många av dessa,
            och uppträda i debatter med människor runt om i landet som tyckte
            att vi var inhumana. Men vi försökte visa vad som gäller i flyktingpolitiken.
            Vi gjorde det efter bästa förmåga; ett och annat fel begicks säkert.
          </note>
          <note type="speaker">
            Anf. 90 BERITH ERIKSSON (v) replik:
          </note>
          <note>
            Herr talman! Jag vill först och främst ställa mig bakom Georg
            Anderssons senaste inlägg. Han talade för många av oss, tror jag.
          </note>
          <note>
            Det handlade väl mindre om vem organisatören var. Liknelsen gällde
            att pressa en ny organisation på en verksamhet och att det inte
            fungerade. Georg
          </note>
          <note>
            Andersson kan väl knappast anse att den genomförda omorganisationen
            fungerar bra. I så fall skulle det ju inte behövas några ytterligare
            utredningar och någon ytterligare översyn.
          </note>
          <note>
            Har rättssäkerheten blivit bättre? Har vistelsetiderna kortats?
            Har möjligheten till integreringar ökat för flyktingar som fått
            uppehållstillstånd? Har omorganisationen förbättrat flyktingmottagningen
            och invandrarpolitiken? Jag anser inte det.
          </note>
          <note type="speaker">
            Anf. 91 GEORG ANDERSSON (s) replik:
          </note>
          <note>
            Herr talman! Jag tycker faktiskt att omorganisationen var funktionell.
            Den var riktig.
          </note>
          <note>
            Det var fråga om en decentralisering och en renodling av verksamheten.
            Det gällde asylmottagningen och flyktingmottagningen i kommunerna.
            Vi hade prövat olika metoder tidigare och hade skaffat oss en
            del erfarenheter som var till gagn för oss vid omorganisationen,
            vilken gjorde stor nytta.
          </note>
          <note>
            Omorganisationen gjordes utifrån de villkor som då gällde. Nu
            har förutsättningarna förändrats.
          </note>
          <note>
            Man kan säga att det blev en missbedömning, men det är inte så
            rasande lätt att bedöma utvecklingen.
          </note>
          <note>
            Jag har läst att konsulter redovisar förslag om besparingar hos
            Invandrarverket. Det talas om att logistiken skall användas. Det
            handlar alltså om materialflödet i en organisation. Rätt material
            skall vara på rätt plats vid rätt tid. Det är dock inte så lätt
            att bestämma hur många asylsökande som skall vara på rätt plats
            vid rätt tid när det gäller
          </note>
          <note>
            Invandrarverkets organisation. Då får man finna sig i att problem
            kan uppstå, och man får försöka åtgärda problemen efter bästa
            förmåga.
          </note>
          <note>
            Omorganisationen genomfördes på ett skickligt sätt av Christina
            Rogestam, och det skall hon ha all heder av. Därigenom förbättrades
            möjligheterna att klara problemen då. Jag är förvissad om att
            vi, om omorganisationen inte hade genomförts, långt tidigare skulle
            ha haft kaos i flyktingpolitiken.
          </note>
          <note type="speaker">
            Anf. 92 BERITH ERIKSSON (v) replik:
          </note>
          <note>
            Herr talman! ''Materialtänkandet'' har funnits länge hos Invandrarverket
            när det gäller filosofin om beställare och köpare. En föreståndare
            för en förläggning som drevs av Röda korset har sagt: Hos oss
            var det helt klart att det, när Röda korset drev förläggningen,
            var flyktingen som var kund och att vi hade att tillgodose kundens
            behov och intressen.
          </note>
          <note>
            Men när Invandrarverket tog över fick vi klara besked om att
            det är skattebetalarna, svenska folket, som är beställare. Då
            sade den här mannen:
          </note>
          <note>
            I något slags logik blir flyktingen en vara.
          </note>
          <note>
            För hela politiken från Invandrarverkets sida när det gäller
            olika föreskrifter för förläggningar har nämnda filosofi funnits
            med i bakgrunden. Det framgår mycket klart när man läser igenom
            olika föreskrifter.
          </note>
          <note type="speaker">
            Anf. 93 GEORG ANDERSSON (s) replik:
          </note>
          <note>
            Herr talman! Jag har en helt annan bild av
          </note>
          <note>
            Invandrarverkets organisation och verksamhet. Jag säger detta
            i egenskap av tidigare invandrarminister och som engagerad i flyktingpolitiken
            även därefter. Dessutom är jag kommunalpolitiker i en kommun som
            har både flyktingförläggning och flyktingmottagning.
          </note>
          <note>
            Jag polemiserar inte ytterligare på den här punkten. Men jag
            måste säga att det är en mycket svepande och osaklig kritik som
            Berith Eriksson ger uttryck för.
          </note>
          <note>
            Anf. 94 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! Jag skall inte beröra alla frågor som
          </note>
          <note>
            Georg Andersson tog upp i sitt anförande. Vi har ju haft många
            diskussioner tidigare på en del av nämnda teman.
          </note>
          <note>
            Två saker vill jag dock kommentera. Den ena är att
          </note>
          <note>
            Georg Andersson säger att det, när det s.k.
          </note>
          <note>
            13 december-beslutet upphävdes, skulle ha aviserats att det därmed
            var öppna dörrar för att komma till Sverige.
          </note>
          <note>
            Jag minns att jag, när jag presenterade nämnda beslut för riksdagen,
            mycket kraftfullt poängterade att det inte var en signal om att
            det nu var öppna dörrar för att komma till Sverige och få stanna
            här.
          </note>
          <note>
            Tvärtom poängterade jag att 13 december-beslutet i sig visserligen
            innebar att en del av den svenska lagstiftningen suspenderades.
            Å andra sidan hade en bakväg införts. Det sades att om särskilda
            humanitära skäl fanns, skulle man i alla fall kunna få stanna
            i Sverige. I sak skulle det betyda att prövningen inte blev särskilt
            omfattande i de enskilda fallen. Ansvaret, om det nu gavs en signal
            till omvärlden om att det var öppna dörrar och fritt att komma
            till Sverige och stanna här, bär de som kritiserade upphävandet
            av 13 december-beslutet.
          </note>
          <note>
            Viktigt för regeringen var att återställa, så att man inte levde
            i ett undantagstillstånd suspenderat av den svenska lagstiftningen.
            Det gällde att normalisera beslutsfattandet med bestämda regler.
          </note>
          <note>
            Inriktningen skulle vara att de människor som har ett skyddsbehov
            skall få stanna här.
          </note>
          <note>
            I samband därmed upphävde vi den s.k.
          </note>
          <note>
            vistelsetidspraxisen. Den innebar att den asylsökande som lyckades
            stanna kvar i Sverige en viss tid mer eller mindre skulle ha rätt
            att stanna här. Detta var en signal om att den som kom hit och
            som lyckades hålla sig kvar här -- eller om det var mycket lång
            kö när det gällde bedömningen vid tillståndsgivningen -- hade
            rätt att vara här.
          </note>
          <note>
            Jag tror att vistelsetidspraxisen litet grand gav upphov till
            diskussionen om ekonomiska flyktingar och andra som kommit hit
            och som får stanna här.
          </note>
          <note>
            Delvis hade man rätt. Lyckades människor vara här en viss tid,
            fick de ju stanna.
          </note>
          <note>
            Det var angeläget för oss i regeringen att se till att beslutsfattandet
            riktades in på de människor som har behov av skydd just för att
            få respekt för flyktingpolitiken.
          </note>
          <note>
            Naturligtvis instämmer jag i det som Georg
          </note>
          <note>
            Andersson säger när det gäller flykting- och invandrarpolitiken,
            nämligen att man ofta ställs inför många dilemman. Dels skall
            man ju vara generös, dels skall det finnas en fasthet. Det innebär,
            som Georg Andersson har skrivit i en artikel, att flyktingpolitiken
            kan uppfattas som inhuman därför att man ibland måste säga nej.
          </note>
          <note>
            Ett dilemma är det som Georg Andersson tog upp när det gäller
            politiken visavi öststaterna. Varje gång jag yttrar mig i de här
            frågorna understryker jag att det inte är fel att hjälpa människor
            som behöver skydd och som är på flykt. Tvärtom är det en heroisk
            insats. Däremot är det ingen heroisk insats om man utnyttjar människor
            för egen vinnings skull eller utsätter människor för livsfara.
          </note>
          <note>
            Det faktum att en del har utnyttjat smugglare som tar betalt
            innebär å andra sidan inte att den som väl är i Sverige inte har
            rätt att få sin sak prövad.
          </note>
          <note>
            Ny demokrati har ett förslag om att den som kommer hit med hjälp
            av smugglare, omedelbart skall kastas ut, även om vederbörande
            är flykting.
          </note>
          <note>
            Men så kan man inte hantera enskilda människor.
          </note>
          <note>
            En sådan här diskussion med uttalanden om å ena sidan och å andra
            sidan -- man skall vara human, men det skall vara fasthet gentemot
            dem som utnyttjar människor -- är inte så lätt att föra i den
            brusande offentliga debatten. Det blir överdrifter.
          </note>
          <note>
            En del utnyttjar situationen och säger: Ut med pansarbåtarna
            och skjut dem bara! Andra säger:
          </note>
          <note>
            Den som har kommit hit, stigit i land här, skall få stanna. De
            fallen skall inte prövas.
          </note>
          <note>
            Det här är enkla ståndpunkter. Men så enkelt är det inte i verkligheten.
            Som privatperson kan man ha nämnda uppfattning. Men staten kan
            inte reglera lagstiftningen efter sådana förenklingar.
          </note>
          <note>
            Vad regeringen nu är inriktad på är en skärpning av lagstiftningen
            vad avser dem som utnyttjar olyckliga människors situation och
            som riskerar dessa människors liv. Två smuggelbåtar var ju i ett
            sådant skick att de inte kunde återvända. De kunde inte gå ut
            igen efter det att de nått den svenska kusten. Vad skulle ha hänt
            de hundratals människorna ombord om båtarna hade sprungit läck
            eller gått på grund ute på Östersjön? Vad hade vi då fått för
            diskussion här i Sverige?
          </note>
          <note>
            En annan viktig uppgift är att stödja de baltiska staterna och
            Ryssland i deras strävan att nu träda in i det internationella
            samfundet och bli respekterade som deltagare med rättighetslagstiftningar
            av olika slag. Där har vi i Sverige en viktig uppgift.
          </note>
          <note>
            Vi gör det inte för att lasta över problem på de här länderna
            utan för att hjälpa dem att bygga upp en rättsstat. Det är enligt
            deras eget önskemål som vi hjälper dem med gränskontroll, med
            undervisning i visering, med anskaffande av invandrarmyndigheter,
            asyllagstiftning och utlänningslagstiftning och så småningom med
            tillträde till olika internationella kommissioner.
          </note>
          <note type="speaker">
            Anf. 95 GEORG ANDERSSON (s) replik:
          </note>
          <note>
            Herr talman! Birgit Friggebo för en litet märklig diskussion
            beträffande 13 december-beslutet, dvs.
          </note>
          <note>
            att det är de som kritiserade upphävandet av beslutet som är
            skyldiga till den signal som gavs.
          </note>
          <note>
            Nog var det väl så att de som kritiserade att 13
          </note>
          <note>
            december-beslutet infördes var Folkpartiet, bland många andra.
            När sedan beslutet upphävdes markerade man därmed att det nu är
            en liberalisering som sker. Låt vara att Birgit Friggebo gjorde
            klart att upphävandet inte innebar någon markant förändring. Men
            om Birgit Friggebo hade varit intresserad av att lyssna till gjorda
            erfarenheter hade hon i förväg kunnat få veta att det inte är
            muntliga markeringar som betyder något. Det är det faktiska beslutet
            och den signal som det sänder ut över världen som betyder något
            när det gäller i vilken utsträckning som asylinvandring stimuleras
            och därmed ökar.
          </note>
          <note>
            Praxis när det gäller vistelsetid kan man ha olika meningar om.
            Under min tid som invandrarminister hade jag många debatter i
            den frågan. Jag tyckte att betydelsen av vistelsetiden i
          </note>
          <note>
            Sverige överdrevs från många håll. Bl.a. var
          </note>
          <note>
            Folkpartiet bland dem som allra ivrigaste menade att praxisen
            när det gäller vistelsetiden borde förändras. När sedan Birgit
            Friggebo kom till makten gjorde hon tvärtom. Hon tog helt enkelt
            bort kriteriet vistelsetid och sade att det inte betyder någonting,
            utan att det enbart är skyddsbehovet som har någon betydelse.
            Det är det som jag kritiserar.
          </note>
          <note>
            Jag uppskattar däremot Birgit Friggebos analys och nyanserade
            resonemang när det gäller smugglarverksamheten. Jag har ibland
            funderat över hur den svenska reaktionen skulle ha blivit om båtarna,
            som fört de hundratals kurderna till den svenska kusten, hade
            varit goda, om skepparna hade varit heroiska och inte tagit hutlöst
            betalt. Det hade då inte på något sätt varit straffbart. Vilken
            reaktion hade det då blivit? Där kommer det moraliska dilemmat
            till uttryck. I botten skönjer man ändå hos många debattörer en
            strävan att i första hand se till att asylsökande inte kommer
            till
          </note>
          <note>
            Sverige alls, att vi -- rakt uttryckt -- slipper se dem här.
            Sedan kan vi slå oss för vårt bröst och tycka att vi är bussiga
            som ger en slant till Baltikum, därför att flyktingarna skall
            tas om hand där.
          </note>
          <note>
            Anf. 96 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! Det var 1989 som 13 decemberbeslutet infördes, och
            det upphävdes 1991. I dag har vi år 1993. Jag tror att en del
            människor ibland blir trötta på oss politiker som väldigt ofta
            ältar det som hände långt tillbaka i tiden.
          </note>
          <note>
            Låt mig bara konstatera följande när det gäller bakgrunden till
            Georg Anderssons uttalande om att här i Sverige skulle vara öppna
            dörrar. Det är litet lustigt att upphävandet av 13 december-beslutet
            uppfattas så olika i olika delar av världen.
          </note>
          <note>
            Sanningen är ju den, att antalet asylsökande som söker sig till
            Sverige stadigt minskar från samtliga de länder som tidigare traditionellt
            har
          </note>
          <note>
            ''producerat'' flyktingar.
          </note>
          <note>
            Jugoslavien är undantaget. Vad kan det bero på?
          </note>
          <note>
            Naturligtvis beror det på den situation som råder i
          </note>
          <note>
            Jugoslavien och i de andra länderna. Det sker förändringar. Vi
            lever ju inte i en oföränderlig värld, utan det sker förändringar
            och förbättringar i en del länder. Det är vad vi nu kan notera,
            därför minskar tillströmningen av flyktingar. Det visar att grunden
            till att människor över huvud taget kommer hit är situationen
            i resp. länder.
          </note>
          <note type="speaker">
            Anf. 97 GEORG ANDERSSON (s) replik:
          </note>
          <note>
            Herr talman! Det är brist på logik, Birgit Friggebo.
          </note>
          <note>
            Jag tog 13 december-beslutet som ett exempel i raden av motsägelsefulla
            inslag i Folkpartiets flyktingpolitik.
          </note>
          <note>
            Om det är så att det nu, efter den stora boom som varit under
            ett par års tid, kommer färre asylsökande, kan det möjligen bero
            på att man nu fått klart för sig att den liberalisering som annonserades
            av den nya regeringen inte var någon liberalisering. Det kan bero
            på att man har fått klart för sig att det nu handlar om skärpningar,
            med ökade restriktioner.
          </note>
          <note>
            I raden av dessa restriktioner sänks nu också flyktingkvoten.
            Det gjorde mig allra mest upprörd.
          </note>
          <note>
            Det som man, när man varit ute och diskuterat flyktingpolitik,
            fått förståelse för även bland kritiker är just när det gäller
            de s.k.
          </note>
          <note>
            kvotflyktingarna. Dem skall vi ta hand om, har man tyckt. När
            jag har beskrivit läget för flyktingar i flyktingläger i Hongkong
            och i andra flyktingläger som jag besökt, när jag har sagt att
            här sitter de fast i åratal -- precis som Birgit Friggebo sade
            -- och ingen vill ta hand om dem, har man på de möten som jag
            har varit sagt att man förstår att sådana flyktingar tas emot.
            Man vet att dessa människor är
          </note>
          <note>
            ''riktiga'' flyktingar, har man sagt.
          </note>
          <note>
            Om man nu sänder signalen att man även i det avseendet sänker
            ambitionerna kan jag självfallet förstå att man t.o.m. i Folkpartiets
            egen tidning Nu kan läsa en debattartikel med rubriken
          </note>
          <note>
            ''Folkpartiets flyktingpolitik -- Det stora hyckleriet.'' Jag
            vet att det finns kritiker mot invandrarministrar i deras egna
            partier, så jag tar inte detta som något uttryck för någon allmän
            kritik. Men så här inleds artikeln. ''Är det inte nu åter dags
            att i en intern debatt på ett sakligt, nyanserat och ärligt sätt
            ta upp frågan: Hur blev det med flyktingpolitiken, som vi vid
            valet gjorde till en av våra kärnfrågor? Vi är många liberaler
            ute på fältet som dagligen frågar oss vart humaniteten i flyktingpolitiken
            tog vägen.'' Så skrivs det i
          </note>
          <note>
            Folkpartiets egen tidning Nu. Det är väl ändå ett uttryck för
            att man upplever, också på det hållet, att det har förekommit
            litet för många dubbla budskap.
          </note>
          <note>
            Anf. 98 Kulturminister BIRGIT FRIGGEBO
          </note>
          <note>
            (fp):
          </note>
          <note>
            Herr talman! Det är kanske dags att
          </note>
          <note>
            Socialdemokraterna bestämmer sig för vilken inriktning som man
            skall ha på debatten. Maud
          </note>
          <note>
            Björnemalm tog tidigare upp frågan om visumfrågor för att hindra
            människor från att över huvud taget söka sig hit från ett område
            där det förekom trakasserier mot människor och risk för hårda
            straff för krigsvägrare och liknande. Sådant tal brukar Ny demokrati
            instämma i. Ny demokrati säger att regeringen är alldeles för
            generös och att det kommer alldeles för många personer hit.
          </note>
          <note>
            Nu tar Georg Andersson upp den andra aspekten och säger att flyktingpolitiken
            är alldeles för inhuman och att den liberala flyktingpolitiken
            är alldeles för ogenerös på det sätt som den bedrivs.
          </note>
          <note>
            Det innebär att Socialdemokraterna nu deltar i det som Georg
            Andersson har beklagat, nämligen den här polariseringen av debatten,
            där man å ena sidan försöker beskriva det hela alldeles för inhumant,
            förskräckligt och åtstramat och å andra sidan försöker beskriva
            det hela alldeles för generöst, med för många människor som kan
            få komma hit för att stanna i vårt land.
          </note>
          <note>
            Andre vice talmannen anmälde att Georg
          </note>
          <note>
            Andersson anhållit att till protokollet få antecknat att han
            inte ägde rätt till ytterligare replik.
          </note>
          <note>
            Anf. 99 STEN ANDERSSON i Malmö (m):
          </note>
          <note>
            Herr talman! Vi har i debatten i dag hört mycket om flyktingpolitik
            men mindre om invandrarpolitik. Det är begripligt, därför att
          </note>
          <note>
            Sverige saknar faktiskt en invandrarpolitik. Det är totalt stopp
            för andra än flyktingar eller asylsökande att komma till Sverige.
            Däremot har det inte, åtminstone inte i den del av debatten som
            jag har följt, sagts nästan någonting om det som alla borde vara
            överens om, nämligen att de som kommer till Sverige, oavsett i
            vilket skick och på vilket sätt, skall behandlas mänskligt.
          </note>
          <note>
            Människor skall inte diskrimineras på grund av ras.
          </note>
          <note>
            Detta med ras är knepigt; den som är född på södra halvklotet
            har i de flesta fall mörkare hy och mörkare hår, och den som är
            född på norra halvklotet har ljusare hy och ljusare hår. Alla
            skall behandlas lika, och ingen skall diskrimineras på grund av
            religion, ras, hudfärg eller kultur.
          </note>
          <note>
            Herr talman! Jag skulle vilja ställa två frågor, en till
          </note>
          <note>
            Maj-Lis Lööw och en till Georg Andersson.
          </note>
          <note>
            Maj-Lis Lööw pratade om invandrarpolitik och nämnde att invandrare
            har svårare att få jobb, men hon sade inte vilken åtgärd hon ville
            vidta för att förändra situationen. Skall invandrare få förtur
            vad gäller arbeten i Sverige? Det var bra att hon tog upp det
            problemet, men det skulle vara intressant att höra vilken lösning
            hon själv har.
          </note>
          <note>
            Georg Andersson försvarar med emfas 1989 års beslut, som jag
            tycker är bra. Att han samtidigt säger att de flesta som kommer
            hit är i trängande behov av skydd rimmar illa med det han säger
            senare.
          </note>
          <note>
            Demokrati innebär att vi som sitter här i riksdagen är valda
            som representanter för svenska folket, att vi i bästa och görligaste
            mån skall vara deras företrädare och föra fram deras åsikter.
            Ibland tvingas vi gå emot dem. Vi kan t.ex. inom vissa områden
            införa lagar och regler som en folkmajoritet i det enskilda fallet
            tycker är fel, men vi måste göra det därför att vi ser det stora
            sammanhanget.
          </note>
          <note>
            Flyktingpolitiken är ett gravt angrepp på den stora folkmajoriteten.
            Det går alltså inte att finna en majoritet bland svenska folket
            som står upp för den flyktingpolitik som förs i dag, utan det
            är en liten minoritet som försvarar den.
          </note>
          <note>
            Varför har det blivit så här? Svaret är helt klart, och det är
            att beklaga. Ett i regeringen ingående parti har tillåtits dominera
            flyktingpolitiken. Jag kritiserar inte detta, därför att regeringen
            är en koalition. Om det är mer än ett parti i en regering handlar
            det om ett givande och tagande. Man har ansett att Folkpartiets
            uppfattning skall få dominera i den här frågan.
          </note>
          <note>
            Jag kommer inte att i denna kammare rösta mot utskottets hemställan.
            Även om jag inte i alla delar kan ställa mig bakom betänkandet
            är jag så pass ärlig mot majoriteten i mitt eget parti att jag
            accepterar demokratins spelregler. Inom parentes sagt tycker jag
            också illa om dem, både i mitt parti och i andra partier, som
            alltid begär att få rösta med motståndarna på sina egna motioner
            i enskilda fall -- det kan gälla en järnväg eller en vägstump
            där de själva bor. Vi måste se uppdraget som nationellt och acceptera
            de beslut som en partigrupp, inte en partiledning, har kommit
            fram till efter en lång debatt.
          </note>
          <note>
            Det har trots allt skett förbättringar, framför allt när det
            gäller den svenska asylpolitiken. Jag skall inte nämna något namn,
            men 1988 bedrev en stor tidning i fyrstadskretsen en kampanj mot
            en ledamot. Man bad att väljarna skulle stryka hans namn på valsedeln
            därför att han hade vissa synpunkter på asylpolitiken som inte
            passade just den tidningen och dess ledarredaktion. Jag skall
            inte berätta hur det gick, men jag kan säga att det inte gick
            bra för tidningen.
          </note>
          <note>
            I dag är debattklimatet bättre, trots att det ibland förekommer
            övertramp. Jag skall nämna ett exempel.
          </note>
          <note>
            För ett och ett halvt år sedan var man i TV-
          </note>
          <note>
            programmet Barnjournalen mycket förgrymmad över resultatet av
            en enkät bland Sveriges sjundeklassare. De var kritiska -- baserat
            på den information som de hade erhållit -- mot Sveriges flyktingpolitik.
            Barnjournalens redaktion skulle då reda upp situationen, och man
            visade i TV staplar över hur många som sökte asyl i Sverige och
            i dåvarande Västtyskland. Det var inte det som var intressant,
            men det berättade man aldrig i
          </note>
          <note>
            Barnjournalen. Det som var intressant var hur många som fick
            asyl. Den siffran var inte till fördel för svensk asylpolitik,
            men det dolde man omsorgsfullt. Det var, herr talman, en dålig
            form av journalistik.
          </note>
          <note>
            Det här är ett allvarligt ämne, och man skall inte svära i kyrkan.
            Men jag måste säga att det finns en person i Sverige som i dag
            har fått om inte full så i alla fall någon upprättelse. Det är
            en viss herr
          </note>
          <note>
            Olsson i Sjöbo. Sådana farhågor som han hade för fem år sedan
            återfinns nu i betänkandet. Det handlar om att man skall hjälpa
            folk på platsen.
          </note>
          <note>
            Människor skall ta seden dit de kommer. Man skall inte pracka
            på andra en utländsk kultur. Det kan finnas -- vilket även statsrådet
            själv har sagt -- en viss kriminalitet bland de grupper som har
            sökt asyl här i Sverige.
          </note>
          <note>
            En annan sak som är ledsam är att pressen tar fram
          </note>
          <note>
            ''läskiga'' fall, dels för att öka antalet lösnummerköpare, dels
            för att skapa en tillfällig opinionsstorm. Det ärende som jag
            nu skall ta upp har nämnts i debatten av Berith Eriksson, och
            det gäller en treåring som skulle avvisas. Han blev inte avvisad,
            därför att det inte fanns någon känd vårdnadshavare. Den kvinna
            som påstod att hon var mamma till pojken försvann samma dag som
            hon fick reda på att hon inte skulle få stanna kvar i
          </note>
          <note>
            Sverige. Hon lämnade pojken vind för våg. Pappan är utvisad från
            Sverige på grund av avancerad kriminalitet. Därför kommer den
            här pojken aldrig att avvisas. Man borde berätta sanningen fullt
            ut.
          </note>
          <note>
            Vad skall vi då göra i stället? Jo, vi bör bedriva en flyktingpolitik
            som innebär att vi ger signaler till omvärlden, framför allt till
            de länder från vilka folk kan tänkas vara intresserade av att
            flytta, om att
          </note>
          <note>
            Sverige i huvudsak bara skall bevilja asyl åt dem som kan definieras
            som flyktingar baserat på
          </note>
          <note>
            Genèvekonventionens definition. Det är en politik som vi inte
            behöver skämmas för i något land i
          </note>
          <note>
            Europa. Tvärtom kan vi säga att vi är européer. Vi skall också
            i större omfattning se till dels naturligtvis att konflikter inte
            uppstår, dels att om de ändå gör det hjälpa folk så nära deras
            hemmiljö som möjligt. Man får på det viset bättre utbyte av de
            resurser som man sätter in.
          </note>
          <note>
            Jag tror inte, herr talman, att det skulle uppfattas som orättvist.
            Är det någonting som är orättvist är det den asylpolitik som vi
            bedriver i Sverige i dag.
          </note>
          <note>
            Av de pengar som vi använde för att hjälpa flyktingar användes
            för något år sedan 75 %
          </note>
          <note>
            utomlands och 25 % i Sverige. I dag är förhållandet det motsatta.
          </note>
          <note>
            Jag skall, herr talman, sluta med att ta ett exempel från en
            debatt som är något år gammal men som ändå är mycket aktuell.
            Det var en stor flyktingkonferens nere i Malmö, och en representant
            för Kenya, som har ett stort antal flyktingar, var oerhört irriterad
            över den svenska flyktingpolitiken. Ni tar emot ett litet antal
            flyktingar i förhållande till vad vi gör, sade han, men det kostar
            så oerhört mycket pengar. Hade vi i stället fått bara en del av
            de pengarna hade vi nere i Kenya kunnat hjälpa ytterligare hundratusentals
            och åter hundratusentals flyktingar till en någorlunda dräglig
            tillvaro.
          </note>
          <note type="speaker">
            Anf. 100 MAJ-LIS LÖÖW (s) replik:
          </note>
          <note>
            Herr talman! Jag hade inte tänkt delta något mer i den här debatten,
            men eftersom jag blev direkt tillfrågad av Sten Andersson i Malmö
            om vad jag menade med ett tidigare inlägg skall jag be att ändå
            få göra en kommentar.
          </note>
          <note>
            Jag är mycket bekymrad över hur arbetsmarknadssituationen ser
            ur för de senast anlända flyktingarna, som har fått uppehållstillstånd
            här. Det rättar vi naturligtvis inte till med invandrarpolitiken,
            utan det är ju ett resultat av att vi i dag har en situation på
            arbetsmarknaden som vi inte har upplevt sedan
          </note>
          <note>
            1930-talet. Vi har i dag också en högerpolitik som driver fram
            klyftor i det svenska samhället. Det finns därför anledning för
            oss här i kammaren att dela invandrarministerns oro för att den
            här gruppen människor kommer att marginaliseras.
          </note>
          <note>
            Jag har hört Sten Andersson tala om de här frågorna tillräckligt
            mycket här i kammaren för att förstå att även Sten Andersson tycker
            att det viktigaste för de människor som har kommit till oss är
            att de kan försörja sig själva, att de inte skall ligga samhället
            till last. Det faktum att vi kan visa att de bidrar till produktionen,
            att de får jobb, att de kan försörja sig, att de inte behöver
            leva på bidrag förhindrar främlingsfientlighet och rasism.
          </note>
          <note>
            Det tror jag att vi är överens om. Då borde det också bekymra
            Sten Andersson mycket att det ser ut som det gör på arbetsmarknaden
            i dag för de här invandrarna.
          </note>
          <note>
            Nu är det vid denna sena tidpunkt i debatten inte läge för att
            utreda det här, om debatten inte har handlat om detta tidigare
            i dag, men jag kan lova
          </note>
          <note>
            Sten Andersson att vi senare kan få tillfälle att mötas omkring
            de här frågorna i en interpellationsdebatt -- det här kommer vi
            nämligen att få anledning att diskutera mycket framöver.
          </note>
          <note>
            Anf. 101 STEN ANDERSSON i Malmö (m)
          </note>
          <note>
            replik:
          </note>
          <note>
            Herr talman! Jag ställde min fråga till Maj-Lis
          </note>
          <note>
            Lööw därför att hon tog upp ett problem som är välkänt för många
            människor: Det är i dag problem för sent anlända invandrare att
            få jobb och skapa sig en egen försörjning. Men vad jag efterlyste
            var en tillstymmelse till förslag om hur vi skall lösa det här
            problemet. Jag är medveten om att det är mycket svårt, men jag
            är tacksam för alla goda ansatser.
          </note>
          <note>
            Till sist, herr talman! Om det inte är fel på mina öron sade
            Maj-Lis Lööw någonting om högerpolitiken. Jag har en enkel men
            god uppfostran. Jag skall därför inte tala om vad som är grunden
            till dagens problem när det gäller våra pengar.
          </note>
          <note type="speaker">
            Anf. 102 PETER KLING (nyd):
          </note>
          <note>
            Herr talman! Vi har ju hört en del saker angående flyktingpolitiken.
            Vad jag kommer att kritisera i mitt anförande är den i mina ögon
            ruskigt inhumana flyktingpolitik som Sverige har bedrivit de senaste
            sex sju åren. Jag tycker att det är beklämmande att vi inte talar
            om humanitet rakt över.
          </note>
          <note>
            Vad menar jag då med talet om inhuman flyktingpolitik? Jo, vi
            tar hit folk från när och fjärran och sätter dem i flyktingslussar
            och flyktingförläggningar i flera år innan deras asylärende är
            avgjort. Ta t.ex. kosovoalbanerna.
          </note>
          <note>
            30 000--40 000 kosovoalbaner lurade vi i princip hit till Sverige:
            Kom hit, här finns mat, kläder, arbete, välfärd!
          </note>
          <note>
            Men hör och häpna! De här människorna levde under i våra ögon
            extremt fattiga förhållanden.
          </note>
          <note>
            Men de hade ändå någonstans ett skjul att bo i eller ett tak
            att bo under och mat för dagen. Så blir de lurade hit till Sverige
            och blir satta i de här förläggningarna, och sedan skickar vi
            tillbaka 97 %
          </note>
          <note>
            av dem. Då måste jag ställa frågan: Vad skickar vi tillbaka dem
            till? Svaret är förbaskat enkelt: Vi skickar dem tillbaka till
            ingenting. Det lilla de hade har vi snott från dem. Och det kallar
            vi för humanitet! Jag kan inte svälja sådant.
          </note>
          <note>
            Och vad gör vi med dem som får asyl här i Sverige?
          </note>
          <note>
            Jo, vi kommer att placera de människorna i getton, sanna mina
            ord! Titta på Rosengård i Malmö! Ta
          </note>
          <note>
            Skövde t.ex.! Där har vi ett ställe som heter Ryd. I
          </note>
          <note>
            Stockholm har vi Rinkeby. Vi kommer att få sådana områden här
            i Sverige med en helt ny kategori av människor, som inte kommer
            att integreras i vårt samhälle. De talar dålig svenska, de kommer
            inte in i samhället, de får inga arbeten --
          </note>
          <note>
            de lever på bostadsbidrag och socialbidrag. Tänk er själv om
            ni skulle fly från Sverige -- låt oss säga till
          </note>
          <note>
            Amerika; ni får ingen utbildning i engelska, ni kan inte språket
            riktigt, och så säger man: Var så god och börja i Harlem! Jag
            frågar bara: Är det humant? Jag kallar inte sådant humanitet.
            Jag tycker att det är bedrövligt.
          </note>
          <note>
            Samtliga politiker som jag har talat med på lokal nivå -- de
            representerar alla partier -- säger att detta är en ekonomisk
            bomb. Vi kommer att lägga ut så mycket pengar på detta att det
            är otroligt. Tänk er själva, ni här i kammaren och på läktaren,
            så mycket folk ute i världen som vi skulle kunna hjälpa om vi
            satte in de pengarna på rätt ställe. Det är otroligt att vi diskuterar
            det.
          </note>
          <note>
            Sedan har vi den tredje aspekten. Vad var det för somalier som
            kom hit för fyra fem år sedan? Jo, de har med våra mått mätt skitdålig
            utbildning, men i somaliska ögon har de hög akademisk utbildning.
          </note>
          <note>
            Det var de som hade råd att sticka från Somalia. De kommer hit
            till Sverige, och vad gör vi med dem?
          </note>
          <note>
            Jo, vi sätter dem i våra förträffliga Rinkeby och
          </note>
          <note>
            Rosengård i Malmö. Där sätter vi den här klicken av människor,
            som verkligen behövs i Somalia när vi skall utveckla tredje världen.
            Snacka om humanitet! Jag, Peter Kling här i kammaren, kan i varje
            fall inte ställa upp på en sådan flyktingpolitik.
          </note>
          <note>
            Jag tror att jag har med mig hela Ny demokrati på detta. Vi ser
            även på de humanitära aspekterna.
          </note>
          <note type="speaker">
            Anf. 103 HANS GÖRAN FRANCK (s):
          </note>
          <note>
            Herr talman! Jag har under dagen följt hela den här debatten.
            Jag har gjort det inte minst därför att jag tycker att det är
            av stor vikt att vi så noga som möjligt sätter oss in i dessa
            frågor och i hur debatten går. Tyvärr har det väl inte kommit
            fram så många nya aspekter.
          </note>
          <note>
            Det har varit en repetition av debatter som man har hört alltför
            många gånger tidigare. Det finns kanske anledning att inte byta
            invandrarminister alltför ofta. Ju oftare man byter invandrarminister,
            desto mera kommer ministern att vara här i kammaren och tala om
            sitt eget fögderi och om hur det var en gång i tiden. Det blir
            ganska tröttsamt i längden.
          </note>
          <note>
            Det gäller nu faktiskt att försöka se framåt och att försöka
            se hur man skall kunna lösa frågorna. Vi måste alla idka en grundlig
            självkritik. I dagens läge går det inte heller att sitta och vänta
            på utredningar.
          </note>
          <note>
            Det är brådskande och fordras att vi vidtar åtgärder snabbt.
          </note>
          <note>
            Jag instämmer gärna med dem som har talat om sysselsättningsfrågan.
            Det är helt avgörande dels vad vi kan göra för hela landets befolkning,
            dels vilka särskilda åtgärder vi kan vidta när det gäller invandrare
            och flyktingar. Jag vill peka på att det redan finns utredningsmaterial.
            Det finns utredningsmaterial som också är gångbart och användbart
            i dag. Det gäller bl.a. material som presenterades av Invandrarpolitiska
            kommittén, där det låg god expertis bakom. Jag kan inte gå in
            på detaljer, men det finns all anledning att uppmärksamma materialet.
            Det är naturligtvis en av de viktigaste frågorna.
          </note>
          <note>
            Ny demokrati kritiserade invandrar- och flyktingpolitiken för
            att den är inhuman. I grunden eftersträvar dock inte Ny demokrati
            en human och generös invandrar- och flyktingpolitik. Man använder
            bara argumentet som ett slagträ för att kunna åstadkomma ett stopp
            eller en begränsning av invandringen.
          </note>
          <note>
            Jag vill i det här sammanhanget nämna att situationen i Europa
            är sådan att det förra året rörde sig om 700 000 asylsökande.
            Det betyder att det finns ytterligare flera miljoner människor
            som inte har kunnat söka asyl. Dessa människor finns framför allt
            i det forna Jugoslavien men också i andra länder och är flyktingar
            i sitt eget land.
          </note>
          <note>
            En engelsk forskare har sagt att de flesta flyktingar som har
            blivit avvisade och utvisade stannar kvar och återvänder inte
            till sina hemländer. I de länder där man har den hårdaste och
            mest restriktiva invandrar- och flyktingpolitiken har man den
            största andelen människor som lever under jorden som flyktingar.
            Ingenting är värre än att leva illegalt i ett land. Det betyder
            att man är paria i det samhället. Ingenting är heller värre för
            ursprungsbefolkningen. Det leder till helt olidliga konkurrensförhållanden
            när det gäller arbete osv.
          </note>
          <note>
            Människor som illegalt vistas i ett land arbetar svart, bor svart
            och lever svart.
          </note>
          <note>
            Vi skulle få en sådan situation om man skulle kunna driva Ny
            demokratis politik eller extrem högerpolitik. Den situationen
            finns i åtskilliga länder.
          </note>
          <note>
            Dessa frågor är nu mycket aktuella inom de internationella organen.
            I Europarådet ställs det nu bestämda krav på de europeiska länderna
            på en ny ansvarsfördelning och ett nytt ansvarstagande.
          </note>
          <note>
            Europarådet har vänt sig till samtliga regeringar med en begäran
            om att man skall göra en kraftsamling. Jag tog del av detta vid
            det senaste sammanträdet. Många av länderna i Europa har svarat
            och lämnat besked. Men den svenska regeringen har av någon anledning
            ännu inte lämnat svar på denna framställning om att man skall
            göra en europeisk kraftsamling. Det är något av de viktigaste.
          </note>
          <note>
            Jag vill också instämma med dem som har sagt att flyktingkvoten
            inte är huvudfrågan, men det är en icke oviktig fråga. Jag stöder
            därför dem som har ställt krav på att flyktingkvoten skall höjas.
          </note>
          <note type="speaker">
            Anf. 104 HÅKAN HOLMBERG (fp):
          </note>
          <note>
            Herr talman! Ur Peter Klings anförande lyckades jag vaska fram
            tre tankar. För det första är det fel att vi skickar tillbaka
            folk som kommer hit utan tillräckliga asylskäl. För det andra
            är det fel att andra, med bättre skäl, får stanna. För det tredje
            skall vi för, i detta fall, Somalias skull låta bli att ta emot
            dem som flyr därför att de inte kan bo kvar i landet. Jag förstår
            mycket väl att Peter Kling smet ut ur kammaren för att slippa
            ta en debatt om denna egenartade logik.
          </note>
          <note>
            Claus Zaar, som jag såg här nyss, sade för en tid sedan här i
            kammaren att Sverige och Finland har så dålig ekonomi på grund
            av att man tar emot flyktingar -- han antydde åtminstone detta.
            Nu är det så att Finland nästan inte tar emot några flyktingar
            alls. Om man skall använda flyktingmottagandet som argument när
            man resonerar om länders ekonomi borde slutsatsen i det fallet
            snarast bli den motsatta. Se upp med argumenten Claus Zaar! De
            kan sparkas tillbaka.
          </note>
          <note>
            Jag begärde egentligen ordet av ett helt annat skäl, nämligen
            för att något kommentera den motion som jag har skrivit om förtroendeläkarnas
            alltmer omdiskuterade roll i den svenska asylpolitiken. Min första
            avsikt var att yrka bifall till motionen.
          </note>
          <note>
            Utskottets yttrande innehåller egentligen bara ett referat och
            bemöter på intet sätt de mycket allvarliga förhållanden som finns
            i förtroendeläkarsystemet som jag och många andra har pekat på
            i andra sammanhang. Nu har jag förstått att invandrarministern
            under debatten har öppnat möjligheten för den utredning som skall
            tillsättas att ta upp även denna fråga. Det tycker jag är utmärkt.
            En rimlig slutsats, om detta utreds, är naturligtvis att förtroendeläkarna
            inte skall ha
          </note>
          <note>
            Invandrarverket som huvudman, eftersom deras opartiskhet i så
            fall kan ifrågasättas. En annan slutsats bör också vara att förtroendeläkarna
            åtminstone skall träffa de flyktingar de yttrar sig om. Det medför
            att de då kan granskas av Hälsooch sjukvårdens ansvarsnämd, vilket
            inte är möjligt i dag.
          </note>
          <note>
            Slutligen vill jag, om man får lämna tips till utskott där man
            inte själv sitter, föreslå att det skall ordnas en offentlig hearing
            om förtroendeläkarnas roll i den svenska flyktingpolitiken.
          </note>
          <note type="speaker">
            Anf. 105 KARL GUSTAF SJÖDIN (nyd):
          </note>
          <note>
            Herr talman! Jag gör nu ett mycket spontant inhopp i debatten.
            Anledningen är Hans Göran Francks yttrande i kammaren om att Ny
            demokratis inställning till flyktingpolitiken inte skulle grunda
            sig på humanitet utan utgöra något slags förtäckt främlingsfientlighet.
            Även om orden inte föll så, uppfattade jag andemeningen på det
            viset. Det vill jag protestera mot.
          </note>
          <note>
            Ny demokratis inställning till dessa frågor bygger på de erfarenheter
            som många av oss har förvärvat på olika sätt. För min egen del
            har jag som polis i
          </note>
          <note>
            Luleå och i övriga Norrbotten haft mycket kontakt med invandrarbyrån
            i Luleå. Jag har många vänner som är iranier, chilenare och irakier.
            De har berättat om hur många människor har kommit till
          </note>
          <note>
            Sverige och hamnat på flyktingförläggningen i
          </note>
          <note>
            Svappavaara. Därefter går de på PBU, för de har psykiska problem.
            De är alkoholister och narkotikamissbrukare. De säger själva att
            den politik som vi för och det sätt varpå vi handskas med dessa
            invandrare inte är humant på något vis.
          </note>
          <note>
            Det är bl.a. detta som vi tycker är fel i flyktingpolitiken.
            Vi skall inte ta in fler än vad vi kan ta hand om på ett humant
            sätt.
          </note>
          <note>
            Jag träffar många av dessa mina vänner på helgerna. De säger
            varje gång att det har varit fel.
          </note>
          <note>
            Det är bl.a. detta som vi i Ny demokrati protesterar emot. Den
            flyktingpolitik som bedrivs är inte human för dem som kommer innanför
            landets gränser.
          </note>
          <note>
            Hans Göran Franck skall inte insinuera att det är något slags
            förtäckt främlingsfientlighet eller något annat. Jag kan ha missuppfattat,
            men jag uppfattade att det var andemeningen i Hans Göran
          </note>
          <note>
            Francks inlägg.
          </note>
          <note type="speaker">
            Anf. 106 HANS GÖRAN FRANCK (s):
          </note>
          <note>
            Herr talman! Det är olika tungor inom Ny demokrati. Det har vi
            som har suttit och lyssnat på debatten kunnat höra. Nu kom en
            ny variant på vad
          </note>
          <note>
            Ny demokrati vill i den här saken. Men det avgörande är att Ny
            demokrati inte har några förslag i det här betänkandet som skulle
            leda till en humanisering av flyktingpolitiken eller till en generös
            flyktingpolitik. Det tycker jag är det viktigaste besked som går
            att ge till Ny demokrati i denna debatt.
          </note>
          <note type="speaker">
            Anf. 107 KARL GUSTAF SJÖDIN (nyd):
          </note>
          <note>
            Herr talman! Bäste Hans Göran Franck: Detta är ingen ny variant
            utan bygger på de erfarenheter som jag och många andra också har.
          </note>
          <note>
            Hans Göran Franck säger att vi inte har någon politik. Vi sade
            från början att vi helt enkelt skulle stänga gränserna. Nu missuppfattade
            många detta, eller kanske uttryckte vederbörande det så att vi
            skulle stänga gränserna för alla. Men vi skall naturligtvis ta
            emot de flyktingar som vi skall ta emot enligt FN:s flyktingkonvention.
            Men när vi sade att vi skulle stänga gränserna för kosovoalbaner
            sommaren 1992, hade
          </note>
          <note>
            Invandrarverkets dåvarande chef Rogestam sagt ifrån till regeringen,
            och man gjorde ingenting. Det kostade väldigt mycket pengar. Det
            är sådana kostnader och sådana onödiga saker som har gjort att
            vi har fått en debatt ute i samhället och att folk knyter händerna
            i fickorna.
          </note>
          <note>
            Den flyktingpolitik som har bedrivits underblåser främlingsfientligheten.
            Vi har sagt att man skall stoppa medan tid finns. Nu håller man
            på att successivt ändra det hela.
          </note>
          <note>
            Överläggningen var härmed avslutad.
          </note>
          <note>
            Meddelande om besök av EG-kommissionens ordförande
          </note>
          <note type="speaker">
            Anf. 108 ANDRE VICE TALMANNEN:
          </note>
          <note>
            Jag vill påminna om att EG-kommissionens ordförande Jacques Delors
            kommer till riksdagen i morgon och håller ett anförande kl. 14.00
            i andrakammarsalen. Med anledning härav kommer det att göras ett
            avbrott i morgondagens arbetsplenum för att ge alla ledamöter
            tillfälle att lyssna till Jacques Delors.
          </note>
          <note>
            Beslut
          </note>
          <note>
            Företogs till avgörande lagutskottets betänkanden
          </note>
          <note>
            1992/93:LU22, LU36, LU37 och LU38 samt socialförsäkringsutskottets
            betänkande
          </note>
          <note>
            1992/93:SfU7.
          </note>
          <note>
            Lagutskottets betänkande LU22
          </note>
          <note>
            Utskottets hemställan bifölls.
          </note>
          <note>
            Lagutskottets betänkande LU36
          </note>
          <note>
            Mom. 3 (registrerat partnerskap)
          </note>
          <note>
            Först biträddes reservationen av Maj-Lis Lööw m.fl. -- som ställdes
            mot motion L421 av Kent
          </note>
          <note>
            Carlsson m.fl. -- med acklamation.
          </note>
          <note>
            Härefter bifölls utskottets hemställan med 168
          </note>
          <note>
            röster mot 133 för reservationen av Maj-Lis Lööw m.fl. 4 ledamöter
            avstod från att rösta.
          </note>
          <note>
            Mom. 4 (utredning om homosexuellas rätt att adoptera)
          </note>
          <note>
            Utskottets hemställan bifölls med 293 röster mot 14
          </note>
          <note>
            för meningsyttringen av Elisabeth Persson.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Lagutskottets betänkande LU37
          </note>
          <note>
            Utskottets hemställan bifölls.
          </note>
          <note>
            Lagutskottets betänkande 38
          </note>
          <note>
            Utskottets hemställan bifölls.
          </note>
          <note>
            Socialförsäkringsutskottets betänkande SfU7
          </note>
          <note>
            Mom. 1 (invandrings- och flyktingpolitikens inriktning)
          </note>
          <note>
            Först biträddes reservation 1 av Börje Nilsson m.fl.
          </note>
          <note>
            med 121 röster mot 22 för reservation 2 av Lars
          </note>
          <note>
            Moquist. 160 ledamöter avstod från att rösta.
          </note>
          <note>
            Härefter bifölls utskottets hemställan med 164
          </note>
          <note>
            röster mot 123 för reservation 1 av Börje Nilsson m.fl. 21 ledamöter
            avstod från att rösta.
          </note>
          <note>
            Mom. 5 (internationell samverkan)
          </note>
          <note>
            Utskottets hemställan bifölls med 172 röster mot
          </note>
          <note>
            133 för reservation 3 av Börje Nilsson m.fl. 1
          </note>
          <note>
            ledamot avstod från att rösta.
          </note>
          <note>
            Mom. 7 (flyktingkvoten)
          </note>
          <note>
            Utskottets hemställan bifölls med 184 röster mot
          </note>
          <note>
            123 för reservation 4 av Börje Nilsson m.fl. 1
          </note>
          <note>
            ledamot avstod från att rösta.
          </note>
          <note>
            Mom. 9 (snabbare avvisning av asylsökande)
          </note>
          <note>
            Utskottets hemställan -- som ställdes mot reservation 5 av Lars
            Moquist -- bifölls med acklamation.
          </note>
          <note>
            Mom. 11 (asylprövningsnämnder)
          </note>
          <note>
            Utskottets hemställan bifölls med 294 röster mot 13
          </note>
          <note>
            för meningsyttringen av Berith Eriksson i motsvarande del.
          </note>
          <note>
            Mom. 12 (muntlig handläggning)
          </note>
          <note>
            Utskottets hemställan bifölls med 294 röster mot 14
          </note>
          <note>
            för meningsyttringen av Berith Eriksson i motsvarande del.
          </note>
          <note>
            Mom. 13 (förtroendeläkarsystemet)
          </note>
          <note>
            Utskottets hemställan bifölls med 293 röster mot 13
          </note>
          <note>
            för meningsyttringen av Berith Eriksson i motsvarande del. 2
            ledamöter avstod från att rösta.
          </note>
          <note>
            Mom. 15 (handläggningstiderna i asylärenden)
          </note>
          <note>
            Utskottets hemställan -- som ställdes mot reservation 6 av Lars
            Moquist -- bifölls med acklamation.
          </note>
          <note>
            Mom. 17 (medelsanvisning till
          </note>
          <note>
            Utlänningsnämnden)
          </note>
          <note>
            Först bifölls reservation 7 av Börje Nilsson m.fl.
          </note>
          <note>
            med 132 röster mot 20 för reservation 8 av Lars
          </note>
          <note>
            Moquist. 155 ledamöter avstod från att rösta.
          </note>
          <note>
            Härefter bifölls utskottets hemställan med 173
          </note>
          <note>
            röster mot 134 för reservation 7 av Börje Nilsson m.fl. 1 ledamot
            avstod från att rösta.
          </note>
          <note>
            Mom. 21 (medelsanvisning till Invandrarverket)
          </note>
          <note>
            Först bifölls reservation 9 av Börje Nilsson m.fl.
          </note>
          <note>
            med 127 röster mot 23 för reservation 10 av Lars
          </note>
          <note>
            Moquist. 157 ledamöter avstod från att rösta.
          </note>
          <note>
            Härefter bifölls utskottets hemställan med 164
          </note>
          <note>
            röster mot 123 för reservation 9 av Börje Nilsson m.fl. 21 ledamöter
            avstod från att rösta.
          </note>
          <note>
            Mom. 22 (Invandrarverkets upphandlingsverksamhet)
          </note>
          <note>
            Utskottets hemställan bifölls med 276 röster mot 31
          </note>
          <note>
            för reservation 11 av Lars Moquist.
          </note>
          <note>
            Mom. 26 (egenavgift i sjukvården m.m.)
          </note>
          <note>
            Utskottets hemställan bifölls med 284 röter mot 22
          </note>
          <note>
            för reservation 12 av Lars Moquist.
          </note>
          <note>
            Mom. 30 (medelsanvisning till förläggningsverksamhet)
          </note>
          <note>
            Först bifölls reservation 13 av Börje Nilsson m.fl.
          </note>
          <note>
            med 137 röster mot 21 för reservation 14 av Lars
          </note>
          <note>
            Moquist. 147 ledamöter avstod från att rösta.
          </note>
          <note>
            Härefter bifölls utskottets hemställan med 154
          </note>
          <note>
            röster mot 133 för reservation 13 av Börje Nilsson m.fl.
          </note>
          <note>
            Mom. 35 (invandrarkvinnors anpassning)
          </note>
          <note>
            Utskottets hemställan -- som ställdes mot reservation 15 av Lars
            Moquist -- bifölls med acklamation.
          </note>
          <note>
            Mom. 38 (krav på svenskkunskaper vid undervisning på svenska)
          </note>
          <note>
            Utskottets hemställan -- som ställdes mot reservation 16 av Lars
            Moquist -- bifölls med acklamation.
          </note>
          <note>
            Mom. 39 (hemspråksundervisning)
          </note>
          <note>
            Utskottets hemställan bifölls med 282 röster mot 21
          </note>
          <note>
            för reservation 17 av Lars Moquist.
          </note>
          <note>
            Mom. 40 (medelsanvisning till kommunersättningen)
          </note>
          <note>
            Utskottets hemställan -- som ställdes mot reservation 18 av Lars
            Moquist -- bifölls med acklamation.
          </note>
          <note>
            Mom. 45 (medelsanvisning till hemutrustningslån)
          </note>
          <note>
            Utskottets hemställan -- som ställdes mot reservation 19 av Lars
            Moquist -- bifölls med acklamation.
          </note>
          <note>
            Mom. 46 (medelsanvisning till åtgärder för invandrare)
          </note>
          <note>
            Utskottets hemställan bifölls med 286 röster mot 21
          </note>
          <note>
            för reservation 20 av Lars Moquist.
          </note>
          <note>
            Mom. 47 (medelsanvisning till Invandrartidningen)
          </note>
          <note>
            Utskottets hemställan -- som ställdes mot reservation 21 av Lars
            Moquist -- bifölls med acklamation.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Beslut om uppskjuten votering
          </note>
          <note>
            På förslag av andre vice talmannen medgav kammaren att de ärenden
            som hann debatteras färdigt under återstoden av dagens sammanträde
            skulle företas till avgörande vid morgondagens arbetsplenum.
          </note>
          <note>
            9 § Samarbete med Baltikum, Central- och
          </note>
          <note>
            Östeuropa
          </note>
          <note>
            Föredrogs
          </note>
          <note>
            Utrikesutskottets betänkande
          </note>
          <note>
            1992/93:UU16 Samarbete med Baltikum, Centraloch Östeuropa (prop.
            1992/93:100 delvis).
          </note>
          <note type="speaker">
            Anf. 109 NILS T SVENSSON (s):
          </note>
          <note>
            Herr talman! De politiska och ekonomiska förändringarna i Central-
            och Östeuropa från ett auktoritärt politiskt samhällssystem med
            kommandoekonomi till demokrati och marknadsekonomi fordrar mycket
            stora ansträngningar och är en tidskrävande och komplicerad process.
            Dess värre visar det sig att okunnigheten om demokratins villkor
            och arbetssätt samt om marknadsekonomins spelregler och begränsningar
            kräver ett betydande internationellt stöd för att kunna avhjälpas.
          </note>
          <note>
            Den svenska regeringens Östeuropapolitik har stora brister. Efter
            mer än halva regeringsperioden kan man konstatera att den borgerliga
            regeringen inte har lyckats presentera ett program för samarbete
            med Central- och Östeuropa.
          </note>
          <note>
            Regeringen har inte avlämnat någon proposition, skrivelse eller
            annat dokument. Av löftet om 1
          </note>
          <note>
            miljard kronor per år i bistånd återstår i år 640
          </note>
          <note>
            miljoner kronor för nya insatser. Regeringen har valt en hanteringsordning,
            där projektförslag från angelägna svenska samarbetspartner har
            samlats på hög. Utan mål och utan strategi kan man inte på ett
            rimligt sätt göra de svåra prioriteringar som bristen på resurser
            tvingar fram.
          </note>
          <note>
            När vi i fjol i utrikesutskottet behandlade frågan om
          </note>
          <note>
            Östeuropabiståndet blev det uppenbart att regeringens inställning
            var ohållbar. Då gick utskottsmajoriteten motvilligt med på att
            bygga vidare på den myndighetsordning som den socialdemokratiska
            regeringen hade lagt grunden för. Men det var bara ett halvt steg.
            Något långsiktigt mandat gavs inte.
          </note>
          <note>
            Man kan naturligtvis göra olika prioriteringar mellan anslagen,
            men utan klara mandat kan de berörda myndigheterna inte arbeta
            offensivt. Det är en uppgift för riksdagen och regeringen att
            ge dessa riktlinjer. Myndigheterna skall sedan bära det fulla
            ansvaret för utförandet. I dag råder oklara ansvarsförhållanden,
            tydligen också inom regeringen.
          </note>
          <note>
            Vi tycker att det finns all anledning att man nu går igenom formerna
            för Östeuropasamarbetet och ger detta samarbete en ny inriktning.
            Vi ser ju tydligt att volymen inte är tillräcklig för uppgifterna
            och att formerna inte är tillräckligt utvecklade.
          </note>
          <note>
            I den socialdemokratiska partimotionen har vi begärt en noggrann
            redovisning av hur man hittills har utnyttjat de biståndsmedel
            som har avsatts för
          </note>
          <note>
            Östeuropasamarbetet. Vi har också rest krav på att en ny östpolitik
            skulle formuleras.
          </note>
          <note>
            Utskottsmajoriteten har avvisat dessa rimliga krav.
          </note>
          <note>
            Och i betänkandet kan man läsa att utskottet noterar att det
            i propositionen föreslås en utvärdering av insatserna genom folkrörelser
            och enskilda organisationer. En mer grundläggande översyn av vårt
            samarbete med Central- och
          </note>
          <note>
            Östeuropa och dess organisation är enligt utskottets uppfattning
            påkallad.
          </note>
          <note>
            Detta är otillräckligt. Det är inget tillkännagivande till regeringen.
            Men det är naturligtvis ändå ett steg på rätt väg.
          </note>
          <note>
            Jag vill be utrikesutskottets ordförande Daniel
          </note>
          <note>
            Tarschys om litet närmare besked om hur man tänker sig att en
            sådan översyn skulle kunna gå till och vilka funderingar som finns
            om hur man vill hantera de slutsatser som kan komma fram vid en
            sådan översyn. Det kan hända att det bakom detta påkallande döljer
            sig precis det som jag har begärt, nämligen att man skall formulera
            en ny östpolitik.
          </note>
          <note>
            När det gäller medelsfördelningen mellan olika ändamål, vill
            vi göra en omprioritering i förhållande till regeringens förslag.
          </note>
          <note>
            BITS s.k. tekniska samarbete, som handlar om experthjälp, studier,
            utbildning och liknande insatser, är den centrala formen för kunskapsutvecklande
            och kapacitetshöjande insatser på i stort sett alla områden. Det
            är därför viktigt att anslaget via BITS är väl tilltaget och att
          </note>
          <note>
            BITS får långsiktiga planeringsramar. Vi vill höja anslaget till
            BITS till totalt 250 miljoner kronor. Vi vill också att BITS ges
            mandat att utfästa insatser för tre gånger det beloppet.
          </note>
          <note>
            Folkrörelsesamarbetet har utvecklats mycket fort.
          </note>
          <note>
            Kontakterna mellan enskilda organisationer är av stor betydelse
            för demokratins framväxt.
          </note>
          <note>
            Samarbetet bör i än högre grad inriktas på att stärka demokratin.
            Vi anser därför att SIDA skall få ytterligare medel för detta
            samarbete och föreslår ett belopp på totalt 50 miljoner kronor.
          </note>
          <note>
            Svenska institutet har ett synnerligen värdefullt program för
            gäststipendier, forskningssamarbete och kulturutbyte. I regeringens
            förslag till stor ökning av Svenska institutets anslag ingår ett
            kostnadskrävande förslag om en handelshögskola i
          </note>
          <note>
            Riga. Vi tycker att man måste ifrågasätta om projektet, som det
            nu ser ut, verkligen hör hemma hos Svenska institutet. Nu vet
            vi egentligen inte så mycket om detta projekt. I propositionen
            finns det nämligen bara en enda rad där behovet av denna högskola
            nämns. Men på omvägar har vi fått veta att detta är fråga om ett
            mycket långsiktigt och också kostnadskrävande åtagande och att
            det t.o.m. skulle läggas fram en särskild proposition i frågan.
            Det har vi inte sett något av. Jag anser att detta projekt är
            ett exempel på att den hanteringsordning som regeringen tillämpar
            när det gäller Östeuropabiståndet inte fungerar på ett tillfredsställande
            sätt.
          </note>
          <note>
            Ett väl utformat näringslivsbistånd är av stor betydelse. Vi
            föreslår att det bistånd som lämnas via Swedecorp får ytterligare
            förstärkning.
          </note>
          <note>
            När det gäller förslaget och nyheten i år om en ram på 1 miljard
            kronor för exportkreditgarantier, anser vi att det är ett bra
            förslag. Men den avsättning som regeringen har föreslagit för
            förlustrisker för dessa exportkreditgarantier och det finansiella
            stödet tar ett mycket stort utrymme i anspråk, inte mindre än
          </note>
          <note>
            230 miljoner kronor av denna miljard. Vi beklagar att det från
            regeringens sida inte har varit möjligt att få ett bättre underlag
            för beslut om avsättningens storlek. Vi tycker att hade varit
            rimligt att föra vissa resonemang om denna garantigivnings konstruktion.
          </note>
          <note>
            Näringsutskottet, som har yttrat sig i denna fråga, säger att
            det givetvis inte är möjligt att förutse storleken på eventuella
            förluster vid den typ av affärer som är aktuella och att det under
            beredningen i näringsutskottet har inhämtats uppgifter när det
            gäller storleken på avsättningen.
          </note>
          <note>
            Det har då visat sig att två intressen står mot varandra, nämligen
            dels att medel avsätts i en sådan utsträckning att andra anslag
            inte riskerar att bli lidande, dels att avsättningen inte tar
            onödigt utrymme i anspråk av den s.k. östmiljarden. Vi menar att
            det är viktigt att man nu noga följer utvecklingen av den här
            kreditgarantigivningen.
          </note>
          <note>
            Jag kan tänka mig att utskottet säkert får anledning att återkomma
            till denna fråga.
          </note>
          <note>
            Det finns naturligtvis många fler synpunkter att föra fram när
            det gäller inriktningen av östbiståndet och samarbetet med Öst-
            och Centraleuropa och de brister som präglar regeringens hantering
            av dessa frågor.
          </note>
          <note>
            Pierre Schori, som av praktiska skäl inte kunde inleda debatten,
            kommer om en stund att ta upp några mer principiella synpunkter
            på Sveriges samarbete med Central- och Östeuropa.
          </note>
          <note>
            Herr talman! Jag yrkar bifall till
          </note>
          <note>
            Socialdemokraternas tre reservationer i betänkandet.
          </note>
          <note type="speaker">
            Anf. 110 LARS MOQUIST (nyd):
          </note>
          <note>
            Herr talman! Betänkandet om samarbete med
          </note>
          <note>
            Baltikum, Central- och Östeuropa borde enligt Ny demokratis uppfattning
            ingå i betänkandet om internationellt utvecklingssamarbete. Vi
            frågar varför man skall skilja på biståndet till fjärran och nära
            länder. Inte lär människorna i de baltiska staterna bli alltför
            bestörta om bistånd eller samarbete med deras länder heter utvecklingssamarbete
            eller enbart samarbete.
          </note>
          <note>
            Länderna i Baltikum, Central- och Östeuropa är i behov av utveckling
            precis som utomeuropeiska länder. Att man vill skilja på s.k.
            utvecklingsländer och samarbetsländer i vår närhet har förmodligen
            berott på att riksdagen har ansett att det inte har varit tillräckligt
            att lämna ett bistånd motsvarande
          </note>
          <note>
            1 % av BNI utan att man ville plussa på med ytterligare bistånd
            till länder i vår närhet. Men i dag har vi faktiskt inte råd att
            hålla oss med ett glittrande enprocentsmål. Kommande generationer
            skall vara med och betala tillbaka för vår generositet i dag.
          </note>
          <note>
            Vi i Ny demokrati vill alltså slå samman de s.k. C-
          </note>
          <note>
            och G-anslagen. Många frågor är likartade. I de flesta fall använder
            vi oss av samma biståndsorganisationer -- SIDA, BITS, Swedecorp,
            olika frivilligorganisationer, m.m.
          </note>
          <note>
            Oavsett om det vi ger kallas bistånd eller samarbete, vill vi
            alla ha effektivitet i utnyttjandet av svenska skattemedel. Man
            talar alltför ofta om biståndsmål i form av procent eller krontalsnivåer.
          </note>
          <note>
            Bakgrunden lär väl vara att FN satt upp ett biståndsmål om att
            givarländer ska avsätta 0,7 % av sin BNI till internationellt
            bistånd. Vi delar uppfattningen att målet för vårt bistånd kan
            formuleras i ett 0,7-procentsmål. Men i detta begrepp vill vi
            inräkna allt bistånd och samarbete till både nära och fjärran
            länder. Med dagens bedrövliga svenska ekonomi, där vi lever över
            våra tillgångar med 5 miljarder per vecka --
          </note>
          <note>
            budgetunderskottet lär öka med detta belopp -- har vi inte ens
            råd att avsätta ett totalt bistånd som motsvarar 0,7 % av BNI.
          </note>
          <note>
            Eftersom regeringen nu valt att särskilja biståndet eller samarbetet
            med nära och främmande länder, skall jag hålla fast vid den ordningen.
            Vi anser att en omprioritering av biståndet skall ske från fjärran
            till nära länder. Regeringen har i ett treårsprogram avsatt 1
            miljard per år till samarbetet med våra grannländer på andra sidan
            Östersjön. Vi vill fördubbla insatserna och vill avsätta 2 miljarder
            i bistånd.
          </note>
          <note>
            Men vi vill också främja handel och industriinvesteringar genom
            att höja exportkreditgarantiramen från regeringens föreslagna
            1 miljard kronor till 4 miljarder kronor.
          </note>
          <note>
            Många initierade bedömare menar att investeringsbehoven är ännu
            större men att det i ett kortsiktigt perspektiv som en ettårsbudget
            utgör kan vara vettigt att begränsa volymen till det av oss föreslagna
            beloppet 4 miljarder kronor. Vårt förslag leder till att höjda
            belopp måste avsättas för eventuella förlustrisker. Men trots
            det är vårt bistånd mer än dubbelt så stort som det som regeringen
            har föreslagit. Regeringen fullföljer reduceringen av sitt bistånd
            på 1 miljard kronor genom att baltguldet, som ju var föremål för
            heta diskussioner förra året, tär på biståndet inför budgetåret
            1993/94. I faktiskt bistånd vill regeringen avsätta 641 miljoner
            kronor, medan våra förslag leder till ett faktiskt bistånd på
            1 320
          </note>
          <note>
            miljoner kronor. Resterande del upp till vår nivå på
          </note>
          <note>
            2 miljarder kronor utgörs av avsättningar för eventuella förluster
            i samband med lämnade exportkreditgarantier.
          </note>
          <note>
            Herr talman! Jag skall i fortsättningen beröra de reservationer
            som vi har avgivit i det här betänkandet.
          </note>
          <note>
            I en sexpartimotion tar vi bl.a. upp frågan om överföring av
            vissa medel från BITS.
          </note>
          <note>
            Riksdag och regering har gemensamt bestämt att kunskapsöverföring
            och kompetensutveckling skall ges hög prioritet i det svenska
            biståndet till
          </note>
          <note>
            Baltikum. Tre huvudmålsättningar för samarbetet har därvid fastställts:
            utvecklingen av de demokratiska institutionerna, införandet av
            en fungerande marknadsekonomi samt en förbättring av miljön. Många
            kommuner, landsting, organisationer, kyrkor och ideella föreningar
            ger värdefulla bidrag till dessa målsättningar. Dess värre begränsar
            det kärva ekonomiska läget utrymmet för detta aktiva utbyte.
          </note>
          <note>
            Det krävs att olika befattningshavare från Baltikum får tillfälle
            att på ort och ställe studera hur deras motsvarande institutioner
            i Sverige fungerar.
          </note>
          <note>
            Kostnaderna för sådana enskilda utbyten -- resor, uppehälle och
            sjukförsäkringar -- är som regel mycket små. Det rör sig om så
            små kostnader att det enligt utskottets förmenande skulle vara
            irrationellt att belasta SIDA eller BITS med enstaka ansökningar.
            Det är vad vi anser.
          </note>
          <note>
            Det vore bättre att länsstyrelsen eller annat regionalt organ,
            med god översikt över existerande och planerade behov, kunde tilltros
            uppgiften att fördela pengar för sådana insatser, dvs. medel som
            anvisas av BITS. Beloppet kan efter ansökan överföras till länsstyrelsen
            i resp. län eller annan regional myndighet eller regionalt organ
            att användas för kostnader som rör resor/uppehälle i syfte att
            främja kunskapsöverföring och kompetensutveckling i de baltiska
            staterna. BITS
          </note>
          <note>
            bör utforma de regler som skall tillämpas för utnyttjandet av
            dessa medel.
          </note>
          <note>
            I vår reservation nummer 5 tar vi upp frågan om ukrediter. Regeringen
            bör enligt vår åsikt sträva efter att en omförhandling kommer
            till stånd av de internationella överenskommelser som hittills
            reglerat u-kreditgivningen. Det är enligt vår uppfattning angeläget
            att OSS-staterna och de baltiska länderna ges möjlighet att fritt
            ansöka om den här typen av krediter.
          </note>
          <note>
            Nu lär fem OSS-stater ha det tvivelaktiga nöjet att vara s.k.
            utvecklingsländer. Därför kanske viss del av u-kreditgivningen
            kommer att gå till OSS-
          </note>
          <note>
            staterna. Vi får se hur det blir med det.
          </note>
          <note>
            I förra årets motioner tog vi också upp frågan om en valutagarantifond.
            Vi tar i år på nytt upp den här idén. Bakgrunden är den tanke
            på en sedelfond i
          </note>
          <note>
            Estland med Sverige som ekonomisk garant som presenterades av
            de svenska ekonomerna Ingemar
          </note>
          <note>
            Ståhl, Lars Jonung och Nils Lundgren. En sådan här valutagarantifond
            skulle skapa trygghet för utländska investeringar och naturligtvis
            även gagna svenskt näringsliv. En sådan fond förväntas ge en progressiv
            utveckling med låg inflation och stabila priser.
          </note>
          <note>
            Idén med en valutagarantifond är att den skall garantera full
            konvertibilitet till en given växelkurs för en valuta gentemot
            en annan valuta. Valutan skulle vara fast mot en av Sverige garanterad
            reservvaluta som måste motsvara minst 100 % av de belopp som sedelfonden
            satt i cirkulation.
          </note>
          <note>
            Inrättandet av en sådan här valutagarantifond förväntas ge prisstabilitet
            och trovärdighet för valutan, och tveksamma investerare borde
            känna trygghet för investeringar när Sverige står som garant för
            valutan.
          </note>
          <note>
            Infrastrukturen i kustnära områden har vi också tagit med i en
            reservation. Vi anser att det är väsentligt att riktade biståndsinsatser
            kommer till stånd för att skapa en välståndsutvecklande infrastruktur
            i våra grannländer. Det är inte bara en ekonomisk fråga, utan
            i lika hög grad en fråga om att säkerställa demokratins fortlevnad
            i det nyligen åter självständiga Baltikum samt i Ryssland och
          </note>
          <note>
            Polen. Genom ett sådant riktat stöd skulle Sverige också hjälpa
            sig självt.
          </note>
          <note>
            Inte bara infrastrukturen är viktig att satsa på när det gäller
            Baltikum och de nära kustområdena i övrigt. Man kan säga att vi
            borde hjälpa till att få bukt med den skit som vi får in i landet
            via luft och vatten. En miljösatsning där ger mångdubbelt bättre
            effekt i förhållande till om vi skulle göra motsvarande investeringar
            här i landet.
          </note>
          <note>
            Bundet bistånd för bostadsbyggande i Baltikum tar vi upp i reservation
            nr 8. Det kalla klimatet och energibristen gör behovet av bostäder
            stort. I
          </note>
          <note>
            utvecklingen mot en hållbar demokrati är primära behov som tillgång
            till mat, kläder och bostäder av största vikt.
          </note>
          <note>
            I Sverige finns ledig industrikapacitet som borde utnyttjas till
            att producera hus i de baltiska staterna. I den svenska krisen
            vore en satsning på bundet bistånd tilll Baltikum för industriprodukter
            synnerligen angeläget. Eftersom syftet är dubbelt --
          </note>
          <note>
            att hjälpa såväl mottagarna som oss själva -- bör stödet kunna
            finansieras till hälften med arbetsmarknadsstöd och till hälften
            med biståndsmedel. En ytterligare fördel är att balterna genom
            projektet givetvis skulle få inblick i svensk produktionsteknik.
            Därmed skulle två av prioriteringarna i utformningen av det svenska
            östbiståndet, kunskapsöverföring och kompetensutveckling, också
            komma till stånd.
          </note>
          <note>
            I vår motion anger vi ett specifikt exempel. Vi anger att det
            skulle kunna produceras 1 000 småhus på 50 kvadratmeter för 90
            miljoner, dvs. 90 000 kr per hus. Jag anser att det är väsentligt
            att vi både värnar om Baltikum och dess folk och ser till att
            de får bostäder som är av hygglig standard och bidrar till att
            mildra sysselsättningskrisen i Sverige.
          </note>
          <note>
            När vi sedan kommer till medelsanvisningen har vi i reservation
            nr 9 dels yrkat att riksdagen skall bemyndiga regeringen att göra
            utfästelser motsvarande 2 miljarder i stället för 1 miljard, dels
            att riksdagen skall anvisa ett reservationsanslag på
          </note>
          <note>
            1 319 999 000 kr.
          </note>
          <note>
            Vi anser självfallet att kompetensutveckling och kunskapsöverföring
            är väsentliga element i igångsättandet av en ekonomisk utvecklingsprocess.
            Det är inom ramen för den strategin angeläget att större möjligheter
            skapas för svensk företagsamhet. På flera centrala områden kan
            Sveriges näringsliv, med dess kunskaper och teknologiska kompetens,
            spela en central roll. Det gäller t.ex. på energiområdet, där
            inte minst de baltiska staternas industriproduktion starkt begränsas
            av bl.a. ransoneringar och stora brister i distributionsnätet.
            Det gäller t.ex. också infrastruktur- och miljöområdena.
          </note>
          <note>
            Att utnyttjandet av svensk kompetens och svenskt småföretagarkunnande
            därmed binder biståndet till svensk upphandling anser vi vara
            bra. Vi har kunskaperna, vi har produktionskapacitet. Se till
            att de utnyttjas! Kanske kan biståndssatsningar få delar av svenskt
            näringsliv och svensk industri att överleva i avvaktan på bättre
            tider, då den svenska efterfrågan får fart på industrin på nytt.
          </note>
          <note>
            I reservation nr 10 avsätter vi medel på samma sätt som regeringen
            har föreslagit, dvs. med 15 % av lämnade exportkreditgarantier.
            Vi föreslår en utvidgad exportkreditgarantiram till 4 miljarder
            och avsätter därför också medel för förlustrisker med 680 miljoner
            kronor.
          </note>
          <note>
            Vi anser att exportkreditgarantiramen är helt otillräcklig med
            tanke på den förväntade kraftiga ökningen av exporten till Ryssland
            och Polen.
          </note>
          <note>
            Svenska företag står i kö för att exportera till och investera
            i de här länderna samt Baltikum. Därför är det viktigt att vi
            höjer exportkreditgarantiramen till 4 miljarder.
          </note>
          <note>
            Herr talman! Jag ber till sist, efter genomgång av de reservationer
            som vi har tillfogat, att få yrka bifall till dessa reservationer
            enligt moment 19, 27, 30,
          </note>
          <note>
            34, 36, 43, 44, 46 och 48 samt avslag på utskottets hemställan
            i motsvarande moment.
          </note>
          <note type="speaker">
            Anf. 111 BERTIL MÅBRINK (v):
          </note>
          <note>
            Herr talman! Det gläder mig att utrikesminister
          </note>
          <note>
            Margaretha af Ugglas i går lade fram förslag på
          </note>
          <note>
            Central- och Östeuropakonferensen i Köpenhamn som kan leda till
            ökad frihandel mellan Väst- och
          </note>
          <note>
            Östeuropa. Sverige och övriga EFTA-länder vill att de tekniska
            reglerna för s.k.
          </note>
          <note>
            ursprungsbestämningar av varor skall samordnas inom EG, EFTA
            och frihandelsområdet i
          </note>
          <note>
            Östeuropa.
          </note>
          <note>
            Det här förslaget sammanfaller med ett förslag som vi har lagt
            fram i Vänsterpartiets Östeuropamotion och som jag hoppas att
            EES-utskottet skall tillstyrka.
          </note>
          <note>
            Om man nu skall slå sig för bröstet ytterligare har vi också
            fått rätt i fråga om Europeiska återuppbyggnads- och utvecklingsbanken,
            EBRD.
          </note>
          <note>
            Det är som bekant fler än vi från Vänsterpartiet som kritiserar
            banken för att den har utlovat 24
          </note>
          <note>
            miljarder dollar i krediter till Central- och
          </note>
          <note>
            Östeuropa, men bara betalat ut 1,6 miljarder.
          </note>
          <note>
            Vi begärde i vår motion att reglerna för bankens utlåning skulle
            ändras så att de utlovade krediterna snabbt kan komma till användning.
            Utskottet ansåg emellertid att reglerna är flexibla nog.
          </note>
          <note>
            Uppenbarligen är de inte det. Det framgår inte minst av det vi
            har fått läsa i tidningarna i dag när det gäller bankens utgifter
            för personal och fastigheter, som överskridit utlåningarna och
            investeringarna. Bara det är ganska uppseendeväckande. 2 miljarder
            kronor har tydligen gått åt till dess kontor med lyxig marmor,
            till privatflyg och till påkostade personalfester. Den lilla skärven
            har gått till Östeuropa.
          </note>
          <note>
            Det här förslaget sammanfaller med ett förslag som vi har lagt
            fram i Vänsterpartiets Östeuropamotion och som jag hoppas att
            EES-utskottet skall tillstyrka.
          </note>
          <note>
            Om man nu skall slå sig för bröstet ytterligare har vi också
            fått rätt i fråga om Europeiska återuppbyggnds- och utvecklingsbanken,
            EBRD.
          </note>
          <note>
            Det är som bekant fler än vi från Vänsterpartiet som kritiserar
            banken för att den har utlovat 24
          </note>
          <note>
            miljarder dollar i krediter till Central- och
          </note>
          <note>
            Östeuropa, men bara betalat ut 1,6 miljarder.
          </note>
          <note>
            Vi begärde i vår motion att reglerna för bankens utlåning skulle
            ändras så att de utlovade krediterna snabbt kan komma till användning.
            Utskottet ansåg emellertid att reglerna är flexibla nog.
          </note>
          <note>
            Uppenbarligen är det inte det. Det framgår inte minst av det
            vi har fått läsa i tidningarna i dag när det gäller bankens utgifter
            för personal och fastigheter, som överskrifit utlåningarna och
            investeringarna. Bara det är ganska uppseendeväckande. 2 miljarder
            kronor har tydligen gått åt till dess kontor med lyxig marmor,
            till privatflyg och till påkostade personalfester. Den lilla skärven
            har gått till Östeuropa.
          </note>
          <note>
            Vi kan kanske vara överens om att det svenska
          </note>
          <note>
            Östeuropabiståndet inte skall användas till sådant.
          </note>
          <note>
            Som vi ser det måste det till snabba insatser för att rädda demokratiseringen
            i Central- och Östeuropa.
          </note>
          <note>
            Den har inte utvecklat sig likartat i alla länder. Man kan ifrågasätta
            om det har blivit så mycket demokratisering i Rumänien. I andra
            länder är det risk för återfall i auktoritära mönster, något som
            inte får underskattas. Antisemitismen sticker upp sitt otäcka
            tryne på nytt i länder som Ungern och
          </note>
          <note>
            Lettland. Zigenarna förföljs. Den ungerska minoriteten i Slovakien
            känner sig hotad.
          </note>
          <note>
            Övergången till marknadsekonomi leder till stora påfrestningar,
            ökande klyftor och ren misär för miljontals människor.
          </note>
          <note>
            Det som sker i Ryssland oroar oss starkast. Den demokratiska
            rörelsen har splittrats. Den ekonomiska chockterapin har drivit
            miljoner människor ner i bottenlöst elände och politisk apati.
            President Jeltsin har drivits på reträtt. Han har tvingats till
            den ena eftergiften efter den andra för de konservativa krafterna.
            Pressens frihet inskränks.
          </note>
          <note>
            Detta påminner starkt om Gorbatjovs sista år vid makten, då han
            genomförde vad många kallade en tyst kontrarevolution. Jag hoppas
            innerligt att
          </note>
          <note>
            Jeltsin skall lyckas bättre. Men jag delar inte den optimism
            som statsminister Bildt gav uttryck för i sitt tal i Tokyo i måndags.
            Enligt TT sade han följande: En seger för president Boris Jeltsin
            i valet den 25 april är grunden för att Ryssland skall kunna säkra
            demokratin och omvandlas till en marknadsekonomi.
          </note>
          <note>
            Jag tror att det är farligt att satsa allt på en man.
          </note>
          <note>
            Det visar Gorbatjovs öde. Utländskt stöd kan inte ersätta det
            egna folkets förtroende. Det är inte i
          </note>
          <note>
            Vancouver och Tokyo som Jeltsin vinner det. Inte blev Gorbatjov
            hjälpt av sitt toppmöte med Bush.
          </note>
          <note>
            Det hjälpte i stället de rödbruna.
          </note>
          <note>
            Vänsterpartiet anser att huvudfrågan är demokratiseringen. Utan
            ett folkvalt parlament och en regering som har legitimitet i medborgarnas
            ögon kan ingen hållbar ekonomisk politik utformas och genomföras.
          </note>
          <note>
            Från omvärlden krävs en framsynt politik för att stödja demokratiseringen
            i Central- och
          </note>
          <note>
            Östeuropa. Dessa länder måste integreras i ett alleuropeiskt
            samarbete. De svenska insatser som regeringen föreslagit och majoriteten
            i utrikesutskottet stöder räcker inte. Mer måste göras för att
            stimulera handeln. Dessa folk måste få möjlighet att försörja
            sig på hederligt arbete, och då måste handelshindren väck.
          </note>
          <note>
            Det måste till investeringar från Västeuropa, USA
          </note>
          <note>
            och inte minst från de dynamiska ekonomierna i
          </note>
          <note>
            Stillahavsasien. Vi har föreslagit att en arbetsgrupp skall tillsättas
            med industri- och fackföreningsfolk för att snabbutreda förutsättningarna
            för företagssatsningar i Östeuropa. Det finns ju välutbildade
            -- fast ofta felutbildade -- människor.
          </note>
          <note>
            Deras kapacitet måste tas till vara både för att få i gång moderna
            företag och för att ge människorna arbeten, vilka i sin tur skänker
            självaktning.
          </note>
          <note>
            Men regeringen verkar bara inställd på den västeuropeiska integrationen
            och sysselsatt med det som Percy Barnevik kallat ''att putsa kristallkronorna
            på Titanic''.
          </note>
          <note>
            Det är i dag som vi behövs i de nya demokratierna.
          </note>
          <note>
            Det är nu som vårt bistånd behövs, och det behövs mycket mer
            bistånd än vad som regeringen vill ge.
          </note>
          <note>
            Det finns en vilja hos svenska folket att bistå. Detta gäller
            också de svenska organisationerna --
          </note>
          <note>
            exempelvis handikapprörelsen och bondekooperationen -- vilka
            gör en mängd praktiska insatser för att stödja östeuropéernas
            egna ansträngningar. Det gäller även ansträngningarna för att
            bilda egna organisationer, vilket är grunden för en stabil demokratisk
            utveckling.
          </note>
          <note>
            Till de snabba insatserna hör också att erbjuda
          </note>
          <note>
            Ryssland en ''morot'' för att få militären att acceptera en snabb
            hemtagning av trupperna från
          </note>
          <note>
            Baltikum. Vi från Vänsterpartiet har föreslagit en gåva i form
            av trähus, och vi är inte ensamma om den idén. Militärerna skulle
            säkerligen vara mycket villigare att resa hem om de visste att
            de hade människovärdiga bostäder som väntade dem.
          </note>
          <note>
            Samtidigt skulle en sådan insats bli en stimulans för den ryska
            småhusindustrin, som för inte så länge sedan kunde producera och
            exportera bra trähus.
          </note>
          <note>
            En framsynt Östeuropapolitik är också att satsa på miljön, att
            rena luften och Östersjön, att förbättra energihushållningen,
            att göra kärnkraftverken mindre osäkra och att bygga ut miljövänlig
            infrastruktur. Exempelvis borde projektering och utbyggnad av
            Botniabanan och Norr-Botniabanan prioriteras.
          </note>
          <note>
            Men för allt detta behövs kapital, långt mer än vad
          </note>
          <note>
            Sverige förmår bidra med. De pengar som finns outnyttjade i EBRD
            måste komma till användning nu.
          </note>
          <note>
            Det är min förhoppning att
          </note>
          <note>
            Köpenhamnskonferensen skall leda till att EBRD-
          </note>
          <note>
            pengarna kommer loss och att handeln kommer i gång. Den måste
            balansera i båda riktningar. Det gör den inte i dag. EG har exempelvis
            ett handelsöverskott på drygt 10 miljarder kronor med
          </note>
          <note>
            Polen, Ungern, Bulgarien, Tjeckien och Slovakien.
          </note>
          <note>
            EG måste sluta att använda dumpningsvapnet mot dessa länders
            export. Exempelvis har EG just stoppat införseln av levande boskap,
            kött, mjölk och andra mejeriprodukter från Östeuropa av rädsla
            för mul- och klövsjuka. Därmed går Polen miste om exportinkomster
            på i storleksordningen
          </note>
          <note>
            250 miljoner kronor i månaden, och Ungern förlorar 380 miljoner
            kronor. Ingendera av dessa länder har haft några fall av mul-
            och klövsjuka.
          </note>
          <note>
            Men det har däremot Italien haft.
          </note>
          <note>
            Samarbetet med Central- och Östeuropa får inte reduceras till
            smulor från den rike mannens bord.
          </note>
          <note>
            För att skapa stabil fred i Europa måste det bli ett samarbete
            mellan jämlikar och ett samarbete i öppenhet. Detta är i dag mycket
            angelägnare än att putsa kristallkronorna på Titanic, och dessutom
            betydligt mer framsynt.
          </note>
          <note>
            Herr talman! Med tanke på kammarens tid skall jag inte yrka bifall
            till hela min meningsyttring utan endast till den del som avser
            mom. 37 och 44. Vi kommer dessutom att rösta för reservationerna
            1, 4
          </note>
          <note>
            och 7.
          </note>
          <note type="speaker">
            Anf. 112 DANIEL TARSCHYS (fp):
          </note>
          <note>
            Herr talman! Stämningarna i den internationella politiken har
            också sina konjunktursvängningar.
          </note>
          <note>
            För några år sedan rådde den stora euforin när murar föll, diktaturer
            kollapsade och frihetens timma slog för länderna bakom det som
            varit järnridån. Det fanns stora förhoppningar i luften om att
            dessa länder snabbt skulle kunna förena sig med det demokratiska
            Västeuropa och att man skulle kunna få i gång en ekonomisk utveckling,
            en välfärd, och få en omfattande demokratisk frihet.
          </note>
          <note>
            I dag vet vi att stämningarna är avsevärt mer dystra.
          </note>
          <note>
            Vi talar om kris i Sverige när bruttonationalprodukten stagnerar
            eller faller med några procent. Men i Östeuropa har de flesta
            länder de senaste åren varit med om att bruttonationalprodukterna
            fallit med 20 %, 30 %,
          </note>
          <note>
            40 % och i några fall med närmare 50 %. Det har alltså blivit
            en avsevärt mer komplicerad omställning än vad man föreställde
            sig i euforins första stund.
          </note>
          <note>
            Men omställningen fortskrider. Vi måste se till att vi från Västeuropa
            och från de sedan länge demokratiska ländernas sida hjälper och
            stöder den omvandling som nu pågår. Vi kan inte göra detta med
            massiva resursöverföringar, helt enkelt därför att våra egna ekonomier
            är så fragila att sådana resurser inte står till buds.
          </note>
          <note>
            Det är vilseledande när man talar om en Marshallhjälp som skulle
            kunna på kort tid omvandla dessa ekonomier. Men vi kan göra det
            med strategiskt väl valda insatser som har en stark hävningskraft
            och som kan bidra till att vända utvecklingen åt rätt håll. Vi
            måste vara mycket urskiljande och diskriminerande med våra insatser
            så att våra resurser gör största möjliga nytta.
          </note>
          <note>
            Det är i den andan som regeringen har formulerat sin politik
            för bistånd till Östeuropa. Den gamla regeringen ställde 1 miljard
            till förfogande på tre år för hjälp till Östeuropa. Den nya regeringen
            har drygt tredubblat biståndet och har avsatt 1 miljard per år
            i östbistånd. Därtill har man på andra vägar tagit fram resurser
            för miljöbistånd till ganska betydande belopp. Det är alltså en
            mycket kraftig expansion av östbiståndet i förhållande till den
            föregående regeringens satsning.
          </note>
          <note>
            Nils T Svensson klagade i sitt inlägg över att det saknades ett
            program med en klar strategi för östbiståndet. Det är en invändning
            som jag inte alls kan förstå. Jag tror att Nils T Svensson borde
            läsa budgetpropositionen noggrannare. Både fjolårets budgetproposition
            och årets budgetproposition innehåller en mycket klar strategi
            för östbiståndet.
          </note>
          <note>
            Regeringen talar om vilka speciella syften den vill främja. Man
            vill främja övergången till demokrati och konsolideringen av demokratin,
            övergången till marknadsekonomi och miljöarbetet.
          </note>
          <note>
            Det finns en mycket klar prioritering vad gäller den geografiska
            fördelningen. Man tänker sig bilateralt stöd till våra närområden
            i Baltikum, näraliggande delar av Ryssland och Polen samt multilaterala
            insatser för mer fjärran liggande delar av
          </note>
          <note>
            Östeuropa.
          </note>
          <note>
            Det finns en klart definierad prioritering av östbiståndet. Jag
            ställer mig ytterst frågande till den beskrivning som Nils T Svensson
            gör av regeringens strategi. När man tar del av den strategi som
          </note>
          <note>
            Socialdemokraterna själva föreslår finner man att den i själva
            verket är mycket lik den strategi som regeringen drar upp i sina
            texter. Den kritik som
          </note>
          <note>
            Socialdemokraterna har riktat mot regeringen förefaller mig enkel
            och billig.
          </note>
          <note>
            Den är också enkel och billig eftersom det kaos som rådde under
            den socialdemokratiska tiden var välkänt. På den tiden skedde
            en stor dragkamp mellan olika departement. Jag tror att man möjligen
            kan säga att en dragkamp mellan departement om östbiståndet är
            något som inte helt går att undvika. Det beror helt enkelt på
            att östbiståndet täcker så stora delar av vår offentliga förvaltning
            och vårt samhällsliv.
          </note>
          <note>
            Vi har fått ett östbistånd som något påminner om en folkrörelse
            i den meningen att väldigt många organisationer och stora delar
            av det svenska samhället är engagerade i kontakten med
          </note>
          <note>
            Östeuropa och inte minst med Baltikum. Det är väldigt många myndigheter
            som är engagerade i kontakter med sina systermyndigheter i andra
            länder, och många av våra departement har kontakter med Östeuropa.
          </note>
          <note>
            Det är fullt naturligt att detta bistånd sprider sig över ett
            mycket brett spektrum. Det är självfallet regeringens uppgift
            att försöka hålla samman och samordna insatserna så att de gör
            största möjliga nytta.
          </note>
          <note>
            Nils T Svensson klagar också över att det finns för litet pengar.
            Men såvitt jag kan se föreslår
          </note>
          <note>
            Socialdemokraterna inte mer pengar. Han klagar över att man har
            naggat miljardramen i kanten, och han påstår att man är nere i
            680 miljoner. I nästa ögonblick tillägger han själv att regeringen
            i årets budget anslår 230 miljoner för att backa upp den stora
            exportkreditgarantiramen på 1 miljard kronor.
          </note>
          <note>
            Det här en mycket viktig innovation som finns i årets budget.
            Man öppnar vägen för satsningar av det privata näringslivet som
            kan sätta fart på den ekonomiska utvecklingen i Östeuropa. Han
            nämner heller inte den stora miljösatsning som har skett och som
            innebär att årets miljöbistånd till
          </note>
          <note>
            Östeuropa är på en bra bit över 1 miljard kronor.
          </note>
          <note>
            Jag finner följaktligen inte så mycket substans i den socialdemokratiska
            kritiken av östbiståndet.
          </note>
          <note>
            Mycket kan självfallet göras bättre. Vi är i början och kommer
            att göra misstag, erfarenheter och vi kommer att kunna dra slutsatser
            av de resultat vi ser. Vi måste successivt utvärdera de erfarenheter
            vi vinner. Men det är mycket svårt att i inledningsskedet omedelbart
            göra en total översyn av allt som har skett.
          </note>
          <note>
            Vi har börjat att utvärdera olika delar av biståndet.
          </note>
          <note>
            Det finns t.ex. en rapport om det polska biståndet.
          </note>
          <note>
            Vi måste självfallet successivt, när vi vinner erfarenheter,
            lära av de positiva och negativa rön vi gör. Men detta är en mer
            organisk process som bör komma under resans gång. Det är mycket
            litet vunnet med att nu, på detta tidiga stadium försöka göra
            en totalöversyn av samarbetet med
          </note>
          <note>
            Östeuropa.
          </note>
          <note>
            Bertil Måbrink och Lars Moquist har samma idé. De vill bygga
            hus i Östeuropa. Det är inte heller någon ny tanke, som Bertil
            Måbrink mycket riktigt säger.
          </note>
          <note>
            Det finns fler som har den idén. Tyskarna har t.ex.
          </note>
          <note>
            haft den idén. Tyskland har satsat över 30 miljarder kronor på
            husbyggnadsprogram i Ryssland. När förbundskansler Kohl helt nyligen
            besökte president Clinton i Washington var det ett budskap han
            hade att framföra: Bygg inga hus! Satsa inte på husbyggnadsprogram!
          </note>
          <note>
            Jag skulle tro att både Ny demokrati och
          </note>
          <note>
            Vänsterpartiet gjorde klokt i att ta del av de tyska erfarenheterna
            av husbyggnadsprogram i
          </note>
          <note>
            Östeuropa. Det finns väldigt många saker som kan gå fel i sådana
            program.
          </note>
          <note>
            Jag tror att vi, som är ställda inför behovet att mycket noga
            ransonera våra insatser så att de gör störst nytta, gör väldigt
            klokt i att i liten utsträckning satsa på materialöverförande
            och i mycket stor utsträckning satsa på kunskapsöverförande. Vi
            måste helt enkelt se till att de insatser vi gör och de resurser
            vi kan avsätta får en stark hävstångseffekt. Då gäller det att
            koncentrera dem på billiga men verkningsfulla insatser. Jag tror
            att den huvudinriktningen i svenskt östbistånd måste bli bestående.
          </note>
          <note>
            Bertil Måbrink var också glad över att ha funnit några punkter
            där han ansåg att Vänsterpartiet hade fått rätt i sin Östeuropapolitik.
            Jag kan förstå den glädjen, särskilt om man betänker i hur många
            avseenden som Vänsterpartiet har fått fel i sin bedömning av Östeuropa.
            Jag saknade i Bertil
          </note>
          <note>
            Måbrinks anförande insikten om att det trots allt är för att
            hjälpa till att undanröja effekterna av kommunismen som vi ger
            allt detta bistånd.
          </note>
          <note>
            Det är trots allt den politik som Bertil Måbrinks parti under
            årtionden har förespråkat i Sveriges riksdag som har vållat de
            skador vi nu ser i
          </note>
          <note>
            Östeuropa. De etniska motsättningar, den rasism, det elände och
            den misär som råder är effekten av en kommunistisk samhällsekonomi.
            Det är för att nu bistå kommunismens offer som vi måste se till
            att vi ökar vårt bistånd och att vi räcker ut en hand till folken
            i Östeuropa. Den insikten saknade jag i
          </note>
          <note>
            Bertil Måbrinks anförande.
          </note>
          <note>
            Herr talman! Jag ber att få yrka bifall till hemställan i utskottets
            betänkande i alla delar.
          </note>
          <note type="speaker">
            Anf. 113 NILS T SVENSSON (s) replik:
          </note>
          <note>
            Herr talman! Jag vill gärna instämma i Daniel
          </note>
          <note>
            Tarschys inledande beskrivning av situationen och det politiska
            läget i Östeuropa. Visst har biståndet dit ökat. Det är 1 miljard
            om året som vi nu lämnar i bidrag. Det är vi helt överens om.
            På den punkten råder inga delade meningar mellan oss.
          </note>
          <note>
            Sedan påstår Daniel Tarschys att man har en klar strategi för
            östbiståndet. Han tycker att den kritik som vi riktar mot det
            är enkel och billig. Han påstår att det under den socialdemokratiska
            regeringen rådde kaos och att det var en dragkamp. Det finns ju
            andra som också har synpunkter på hur detta östbistånd fungerar.
          </note>
          <note>
            Den s.k. Engblomska utredningen, som har tittat på styrnings-
            och samarbetsformer i biståndet, har också ägnat en stund åt östbiståndet.
            Den säger att en första observation visar att man måste bygga
            upp den svenska administrationens kompetens. Vidare säger den
            att man skall koncentrera denna kompentens till någon eller högst
            ett par av de inblandade myndigheterna. Det sägs vidare att det
            är angeläget att arbetet inom regeringskansliet får en fastare
            form än vad det har i dag. En renodling bör eftersträvas där regeringen
            har den viktiga uppgiften att sätta de övergripande målen och
            formulera kraven, medan den operativa verksamheten kan delegeras
            till myndigheterna.
          </note>
          <note>
            Detta är väl besked som visar att det inte alls är så bra beställt
            med strategin som Daniel Tarschys säger. Jag kan gå till ett par
            partivänner till Daniel
          </note>
          <note>
            Tarschys, nämligen Ylva Annerstedt som sitter i
          </note>
          <note>
            BITS styrelse och Carl B Hamilton som är sakkunnig i Finansdepartementet.
            De har skrivit en motion där de säger att när man tar del av regeringens
            direktiv till några av de myndigheter som tilldelats ansvar för
            att förvalta delar av det svenska stödet till Öst- och Centraleuropa
            inser man lätt svårigheten för dessa att agera effektivt.
          </note>
          <note>
            För närvarande är ca 15 myndigheter och institutioner engagerade
            i östbiståndet. Flera av dem har likartade uppdrag, och gränsdragningsproblem
            uppstår ständigt.
          </note>
          <note>
            Så avslutar man med att kräva -- det är Daniel
          </note>
          <note>
            Tarschys partivänner -- att regeringen utarbetar såväl en politisk
            som en administrativ strategi för det fortsatta svenska stödet
            till Öst- och
          </note>
          <note>
            Centraleuropa på ett sådant sätt att villkoren för stödet kan
            tydliggöras för såväl svenska intressenter som berörda mottagare.
          </note>
          <note>
            Det kanske inte är enkel och billig kritik vi för fram.
          </note>
          <note>
            Det kanske är välgrundad kritik om att det behövs en ny strategi
            och en ny östpolitik.
          </note>
          <note type="speaker">
            Anf. 114 DANIEL TARSCHYS (fp) replik:
          </note>
          <note>
            Herr talman! Jag tror att det är en kraftig underskattning om
            man tror att enbart 15
          </note>
          <note>
            myndigheter är inblandade i östbiståndet. Jag skulle vilja påstå
            att flertalet av våra centrala myndigheter på ett eller annat
            sätt är inblandade i östbiståndet. Därtill kommer många länsstyrelser,
            många kommuner och landsting och självfallet en väldig massa frivilliga
            organisationer. Bredden i östbiståndet är mycket stor.
          </note>
          <note>
            Det är klart att detta ställer krav på samordning och krav på
            utvecklingen av samordningen. Jag tror att den utredning som Nils
            T Svensson citerade kan ha en del poänger i att vi behöver utveckla
            samordningsfunktionen och att vi behöver fundera vidare över hur
            styrning och samordning skall ske i framtiden. Det är inget som
            hindrar att man drar lärdomar av de misstag som har skett.
          </note>
          <note>
            Konstitutionsutskottet håller just på att granska en del erfarenheter
            som vi har av östbiståndet, som
          </note>
          <note>
            Nils T Svensson vet. Det gäller samordning mellan
          </note>
          <note>
            Kanslihuset och BITS osv. Därav kan man säkert dra en hel lärdomar
            om hur man bör agera för att se till att det fungerar väl och
            att myndigheterna självständigt får lösa sina uppgifter.
          </note>
          <note>
            Men det går inte att framställa det så, att det är någon radikalt
            ny strategi som kan se dagens ljus.
          </note>
          <note>
            När man jämför det som Socialdemokraterna själva föreslår i sin
            motion med det som faktiskt gäller i dag är det ytterst svårt
            att se vari skillnaden består.
          </note>
          <note>
            Det är därför som jag tycker att det är egenartat att
          </note>
          <note>
            Socialdemokraterna tar munnen så full. Om ni hade haft något
            eget, nytt och konkret att föreslå hade jag kunnat förstå kritiken.
          </note>
          <note>
            Men eftersom kritiken bara går ut på att kräva en ny strategi
            utan att precisera vari denna strategi skulle bestå menar jag
            att det är litet grand tomma tunnor som skramlar. Det krävs fantasi
            i den socialdemokratiska reservationen. Visa då själva litet fantasi!
          </note>
          <note type="speaker">
            Anf. 115 NILS T SVENSSON (s) replik:
          </note>
          <note>
            Herr talman! Det är många som är inblandade i samarbetet med
            Östeuropa på olika sätt. Det är alldeles rätt, och det är bra.
            Det är alldeles utmärkt. Men här är det fråga om att hitta ett
            sätt att arbeta på som skapar bästa effektivitet med de pengar,
            denna miljard, som vi nu har anslagit.
          </note>
          <note>
            Vi tycker också att man skulle ha kunnat ha en annorlunda hantering
            av exportkreditgarantierna.
          </note>
          <note>
            Vi förde många samtal, och vi kallade in olika experter i det
            sammanhanget. Daniel Tarschys vet lika väl som jag att det var
            svårt att få klara besked från dem som vi kallade in för utfrågning.
          </note>
          <note>
            Vi bör hålla ögonen på denna fråga. Det gäller 230
          </note>
          <note>
            miljoner kronor, dvs. mer än vad BITS har till förfogande för
            det tekniska biståndet. Det var alltså en stor del av den totala
            summan som gick åt till detta.
          </note>
          <note>
            Visst har vi konkreta förslag, och dem har vi bl.a.
          </note>
          <note>
            redovisat i partimotionen och i vår reservation om en annorlunda
            inriktning. Vi har också stöd för detta, såsom jag framför allt
            refererat i utredningen, även för Daniel Tarschys partivänner.
          </note>
          <note>
            Många upplever situationen så, att det inte tas något samlat
            grepp. Det behövs ett samlat grepp, och jag har därför föreslagit
            att man i kommissionen skulle ta ett sådant. Man skulle då se
            inte bara på Östeuropapolitiken utan också på andra inslag i den
            internationella politiken, som
          </note>
          <note>
            Sverige är alltmer beroende av.
          </note>
          <note>
            Till en början var även Daniel Tarschys intresserad av dessa
            tankar, men det fanns tydligen bakom honom starkare krafter, som
            hade andra åsikter om detta. Tyvärr kom det inte ut mer av detta
            än att utskottsmajoriteten i betänkandet skrev att en översyn
            är påkallad, vilket inte säger så mycket.
          </note>
          <note>
            Men kanske finns det andra tankar bakom detta.
          </note>
          <note>
            När man läste Aftonbladet häromdagen kunde man nästan tro det.
          </note>
          <note type="speaker">
            Anf. 116 DANIEL TARSCHYS (fp) replik:
          </note>
          <note>
            Herr talman! Också jag har varit i oppositionsställning. Min
            minnesbild från den tiden var den att om man inte visste vad man
            ville föreslå, föreslog man ett samlat grepp.
          </note>
          <note type="speaker">
            Anf. 117 BERTIL MÅBRINK (v) replik:
          </note>
          <note>
            Herr talman! Jag förstår att Daniel Tarschys inte har det så
            lätt när han skall försvara
          </note>
          <note>
            Östeuropabiståndet. Jag kan vara överens med
          </note>
          <note>
            Daniel Tarschys på en punkt, att Sverige inte kan föra över hur
            stora resurser som helst. Men nog bör man ändå kunna stå för de
            utlovade 3 miljarderna under tre år. Bläcket hann inte torka på
            det löftet förrän man började nagga på det. Man tog från detta
            lilla bistånd för att betala det s.k. baltguldet, och därmed har
            man alltså omedelbart tagit en stor bit av denna miljard. Jag
            tycker att det är dåligt gjort. Jag förstår att det inte är så
            lätt för Daniel
          </note>
          <note>
            Tarschys att klara ut detta.
          </note>
          <note>
            Låt mig återgå till en annan konkret fråga som jag ställde. EBRD
            har ju utlovat 24 miljarder till
          </note>
          <note>
            Östeuropa men har hitintills utbetalat bara 1,6
          </note>
          <note>
            miljarder. Det skulle vara intressant att höra Daniel
          </note>
          <note>
            Tarschys kommentar till det. Var ligger hindren?
          </note>
          <note>
            Det har en betydelse att man just nu får in resurser för att
            få i gång produktion, nya företag, utbildning osv.
          </note>
          <note>
            Min andra fråga är: Vad har Daniel Tarschys för kommentar till
            de uppgifter -- jag utgår från att de är sanna -- som presenteras
            i dag om hur banken har använt 2 miljarder för att lyxutrusta
            sina kontor, för att spendera på fester osv.? Vi har såvitt jag
            förstår en svensk representant i bankens styrelse, och denne borde
            ha bevakat att detta inte skulle ha skett.
          </note>
          <note>
            Nu kan man säga att det var den förra regeringen som inrättade
            denna bank och att det var bråttom att få till stånd en sådan.
            Jag tycker ändå att man skulle ha tagit litet mera tid på sig
            innan man inrättade banken. Då hade man kanske kunnat undvika
            en del av dessa skadliga företeelser.
          </note>
          <note type="speaker">
            Anf. 118 DANIEL TARSCHYS (fp) replik:
          </note>
          <note>
            Herr talman! Här har inte naggats någonting i kanten, Bertil
            Måbrink. Om man lägger ihop vad vi ger i östbistånd under treårsperioden,
            blir det avsevärt mer än 3 miljarder, oavsett om man inkluderar
            baltguldet eller inte. Vi har utöver de 3
          </note>
          <note>
            miljarderna fört in ett miljöbistånd som inte är finansierat
            inom den ramen.
          </note>
          <note>
            Vad gäller baltguldet vill jag inte ta upp en diskussion med
            Bertil Måbrink. Om Bertil Måbrink läser vad hans egen partitidning
            har skrivit i detta ämne under årens lopp, kommer han att få anledning
            att rodna.
          </note>
          <note>
            Europeiska utvecklingsbanken är inte enbart en svensk inrättning
            utan ett samfällt europeiskt organ, som syftar till att ge stöd
            till utvecklingen både av privata företag och av offentlig sektor
            i
          </note>
          <note>
            Östeuropa. Man går mycket metodiskt till väga.
          </note>
          <note>
            Man söker kontakter i de olika länderna. Man letar efter projekt
            som är tillräckligt stora för att kunna motivera direkta lån.
            Små lån försöker man däremot kanalisera via banker och investeringsfonder
            som bildas i de olika länderna.
          </note>
          <note>
            Jag tror att det är en klok politik att man har en viss försiktighet
            i sitt arbete. Målet för en bank kan inte vara att kasta ut pengar
            så snabbt som möjligt. Vi har i Sverige en del exempel där vi
            skulle ha föredragit att banker hade fört en något försiktigare
            politik än en som innebar att kasta ut pengar. Jag har också hört
            företrädare för Bertil Måbrinks parti utveckla den ståndpunkten
            ganska vältaligt här i kammaren.
          </note>
          <note>
            Jag tror att man bör se klagomålet över att banken inte tillräckligt
            snabbt har utbetalat sina medel i perspektivet av den prövning
            som bör ske inför ett projekt. Man skall ta kreditrisker, men
            inte hur stora sådana som helst. Man kan också jämföra hur stora
            utbetalningar banken har gjort med storleken av bankens åtaganden.
            Det som har påtalats av massmedierna under de senaste dagarna
            är att utbetalningarna än så länge har varit ganska blygsamma.
            Det är riktigt, men däremot har åtagandena varit ganska stora.
          </note>
          <note>
            Det ligger i sakens natur att det, om man ger ett lån för ett
            långsiktigt investeringsprogram, inte genast behöver göras utbetalningar
            för hela programmet.
          </note>
          <note>
            Det gör man i den takt som investeringarna genomförs.
          </note>
          <note>
            Jag har besökt Europeiska utvecklingsbanken för någon månad sedan,
            och jag kan försäkra Bertil
          </note>
          <note>
            Måbrink att det inte var någon iögonfallande och skändlig lyx
            som mötte besökaren, i varje fall inte någon värre lyx än vad
            jag har sett i Östeuropa och på andra håll.
          </note>
          <note type="speaker">
            Anf. 119 BERTIL MÅBRINK (v) replik:
          </note>
          <note>
            Herr talman! Först beträffande baltguldet: Också vi har naturligtvis
            vårt ansvar, och det finns mycket i vårt tidigare agerande som
            vi i dag bör skämmas för. Men också ni övriga har en del att skämmas
            över. Det viktiga är väl att man rättar till detta. Kan det vara
            något fel i att vi anser att baltguldet skall betalas tillbaka
            liksom också att man skall be om ursäkt?
          </note>
          <note>
            Vad jag kritiserar är att man tog en bit av biståndsmiljarden
            för att betala tillbaka baltguldet.
          </note>
          <note>
            Jag ansåg och anser fortfarande att detta borde ligga utanför
            de 3 miljarderna.
          </note>
          <note>
            Daniel Tarschys kommer nu dragandes med att man minsann överskrider
            de 3 miljarderna genom att man också betalar ett miljöbistånd.
            Det tror jag att man säkerligen hade gjort ändå. Det är kanske
            bara en undanflykt för att döva det dåliga samvetet över affären
            med baltguldet.
          </note>
          <note>
            När det gäller Europeiska utvecklingsbanken är jag litet häpen
            över att Daniel Tarschys så lättvindigt viftar bort bankens spenderande
            på egen lyx och egna äventyr. Jag vill notera det till protokollet.
          </note>
          <note>
            Det var ingen större lyx än i Östeuropa eller på andra håll i
            världen, säger Daniel Tarschys. Jag tycker nog ändå att det är
            ett slöseri, om man byter ut marmorväggarna i entrén för omkring
            7 1/2
          </note>
          <note>
            miljon kronor mot en specialimporterad
          </note>
          <note>
            Carraramarmor från Toscana. Jag tycker att det är höjden av svindel
            med bl.a. de svenska skattebetalarnas pengar. Vi har 1991 satt
            in ett kapital i banken om 1,7 miljarder. Jag kan också ge andra
            sådana här exempel på hur banken har hanterat pengarna.
          </note>
          <note>
            Det kan ligga något i det som Daniel Tarschys säger om att man
            har gjort långsiktiga utfästelser men ännu inte har betalat ut
            de pengarna, men jag tror ändå att banken iakttar en för stor
            försiktighet när det gäller satsningar på Östeuropa. Jag brukar
            inte åberopa storfinansen i vårt land, men Percy
          </note>
          <note>
            Barnevik är ändå en rätt klok företagare. Han har visat att man
            kan satsa pengar i Östeuropa på företagsprojekt som ganska snart
            ger effekt, eftersom det där finns välutbildade ingenjörer osv.
          </note>
          <note type="speaker">
            Anf. 120 DANIEL TARSCHYS (fp) replik:
          </note>
          <note>
            Herr talman! Jag undrar om Bertil Måbrink inte möjligen har fört
            ned debatten på litet fel nivå, när han börjar diskutera väggbeklädnaden
            i tamburen på Europeiska utvecklingsbanken. Jag undrar verkligen
            om det är den centrala frågan i uppbyggnaden av Östeuropabiståndet.
          </note>
          <note>
            Vad gäller baltguldet har det gått ganska kort tid från de år
            då det ansågs vara baltfascistisk propaganda att över huvud taget
            tala om detta baltguld och fram till i dag, när Bertil Måbrink
            klagar över att regeringen har finansierat återbetalningen på
            fel konto.
          </note>
          <note>
            Jag har inte sett något förslag från Vänsterpartiet om något
            annat konto att använda. Bertil Måbrinks enda klagomål är att
            man har använt fel konto när man har betalat tillbaka pengarna.
            Om
          </note>
          <note>
            Vänsterpartiet hade haft ett eget förslag på den punkten, hade
            jag möjligen kunnat föra ett sakligt resonemang, men eftersom
            något sådant inte har lagts fram, är det faktiskt inte något annat
            än en tom och opportunistisk kritik.
          </note>
          <note type="speaker">
            Anf. 121 LARS MOQUIST (nyd) replik:
          </note>
          <note>
            Herr talman! Daniel Tarschys tar upp ett av våra förslag i östbiståndet,
            nämligen om bundet bistånd för husleveranser. Daniel Tarschys
            nämner att förbundskansler Kohl i Tyskland lär ha sagt till
          </note>
          <note>
            Clintonadministrationen att man bör undvika området husbyggnation
            när man funderar över biståndsinriktningen. Det finns röster som
            hävdar raka motsatsen, att denna typ av hjälp är mycket positiv
            och verkligen bidrar till att ryssarna lämnar
          </note>
          <note>
            Baltikum.
          </note>
          <note>
            Men jag tycker också att vi behöver vara litet egoistiska. Våra
            småhusföretag som producerar trähus håller i dagens lågkonjunktur
            på att slås ut.
          </note>
          <note>
            Inte minst för att de skall överleva till dess att vi får bättre
            tider behövs en satsning på trähusproduktion. Av dessa dubbla
            skäl, både för att främja svensk industris överlevnad i väntan
            på litet bättre tider och för att se till att ryssarna måhända
            snabbare lämnar Baltikum, är det ett vettigt förslag att satsa
            på husbyggnation.
          </note>
          <note type="speaker">
            Anf. 122 DANIEL TARSCHYS (fp) replik:
          </note>
          <note>
            Herr talman! Jag vill först säga att det är utomordentligt viktigt
            att de ryska trupperna lämnar Baltikum. Lyckligtvis kan man nu
            konstatera att det sker ett uttåg. Visserligen vill man från rysk
            sida inte skriva under kontrakt om detta, och det enda kontrakt
            som man har skrivit under -- det med Litauen -- har man numera
            brutit, och man vill inte göra eftergifter i förhandlingarna med
            de baltiska staterna, men det sker ändå de facto ett tillbakadragande
            av de ryska trupperna.
          </note>
          <note>
            Man räknar nu med att redan ungefär hälften av de trupper som
            en gång fanns i Baltikum har dragits tillbaka. Det är självfallet
            vår förhoppning att ryssarna skall fortsätta med denna hemtagning
            av trupperna.
          </note>
          <note>
            Vi bör fortsätta att i alla möjliga internationella sammanhang
            trycka på för att betona hur viktigt vi anser det vara att de
            ryska trupperna avlägsnas från
          </note>
          <note>
            Baltikum. Vi bör också enligt min uppfattning kunna stödja detta
            återtåg på olika sätt. Det har bl.a. föreslagits att man skulle
            kunna hjälpa till med kursverksamhet för den omskolning av officerare
            som behövs vid demobilisering av de ryska väpnade styrkorna.
          </note>
          <note>
            Vi är redan nu inblandade i åtgärder för att säkerställa att
            den kunskap som finns i den ryska armén vad avser kärnvapen inte
            kommer på fel vägar. Det rör sig i det fallet om multilaterala
            ansträngningar som vi gör tillsammans med andra länder.
          </note>
          <note>
            Så visst har vi en roll i den stora process som sker i
          </note>
          <note>
            Östeuropa, tillbakadragandet av trupperna och demobiliseringen
            av den alltför stora ryska armén.
          </note>
          <note>
            Jag tror ändå att idén om husbyggande inte är så väl övervägd.
            Det gör jag främst därför att detta inte är en särskilt kostnadseffektiv
            form av bistånd. Jag gör det också därför att det finns en rad
            fallgropar i ett sådant bistånd.
          </note>
          <note>
            För det första uppstår frågan om vem som skall bygga. I det tyska
            fallet öppnade man för entreprenader. Man hade hoppats att östtyska
            företag skulle ta ordern. I stället blev det turkiska och finska
            företag som gjorde det.
          </note>
          <note>
            Den andra frågan är: Var skall husen placeras? Det är självfallet
            inte av värde för Sverige att man bygger bostäder för ryska officerare
            mycket nära det svenska området eller den baltiska gränsen.
          </note>
          <note>
            Det tredje frågan är: Vem får husen? Vi vet att fördelningsfrågor
            är ganska ömtåliga att hantera i länder som befinner sig i den
            situation där Ryssland är i dag.
          </note>
          <note>
            För det fjärde finns det problem kring infrastrukturen som kan
            vara besvärliga.
          </note>
          <note>
            Så det finns en rad praktiska skäl för att vara en aning återhållsam
            till idén att med husbyggande underlätta de ryska truppernas tillbakadragande.
          </note>
          <note type="speaker">
            Anf. 123 PIERRE SCHORI (s):
          </note>
          <note>
            Herr talman! Det är inte bara riksdagen i Sverige som diskuterar
            östbiståndet. En intensiv debatt pågår över hela världen just
            nu. Jeltsin och Clinton har precis mötts, och nu möts också de
            s.k. G7-
          </note>
          <note>
            länderna i Tokyo.
          </note>
          <note>
            Det är maktkampen i Moskva som har fått västländerna att tänka
            om i sin Rysslandspolitik.
          </note>
          <note>
            ''Fiasko'' kallar Världsbankens tidigare chefsekonom Stanley
            Fischer det som hittills har gjorts.
          </note>
          <note>
            Bakgrunden till att vi socialdemokrater har reserverat oss på
            viktiga punkter är följande.
          </note>
          <note>
            Sverige ligger, som alla vet, nära Rysslands hjärtland, och vi
            borde egentligen stå i främsta ledet när det gäller att komma
            med initiativ för att stödja Ryssland. Men som har sagts här,
            har det utlovade biståndet från svensk sida krympts ner. Av den
            miljard som skall satsas i år är det bara 80
          </note>
          <note>
            miljoner kronor som går till Ryssland.
          </note>
          <note>
            Vi har också tyckt att regeringen inte har presenterat något
            strategidokument. Med det menar vi att man inte kan få en klar
            överblick av vad som görs, och det ges inte klara direktiv åt
            de myndigheter och institutioner som har att hantera våra pengar.
            Men det kanske är så som utrikesministern sade i Köpenhamn i går,
            att det framför allt är någon form av chockterapi som skall till,
            och då löser det sig kanske utan några strategier.
          </note>
          <note>
            Vi har tyckt att Sveriges nuvarande östpolitik är något av ett
            misslyckande. Faktum är att efter halva regeringstiden har den
            borgerliga regeringen inte presenterat ett program. Det är, som
            jag sade, oerhört svårt att få överblick över det hela, och låt
            mig då också bli konkret, för att svara på de frågor som ställts
            här tidigare.
          </note>
          <note>
            Myndigheten BITS fick i år 70 nya miljoner för samtliga östeuropeiska
            länder, och man fick inget långsiktigt mandat. De som vill göra
            insatser har oftast bara haft utrikesministern att vända sig till,
            och hos henne samlas förslag från näringsliv och folkrörelser
            på hög.
          </note>
          <note>
            Ett annat område är Östersjömiljön. Där tog den förra regeringen
            ett initiativ med den s.k.
          </note>
          <note>
            Ronnebykonferensen. Nu lyser initiativen med sin frånvaro. Olof
            Johansson har sent omsider fått ta fram pengar ur det egna departementet
            för att någonting över huvud taget skall hända.
          </note>
          <note>
            Polen har man tidigt skurit bort. Utrikesministern och regeringen
            anser tydligen inte att man skall prioritera detta Östersjöland
            med 35 miljoner invånare. Historiska, ekonomiska, miljömässiga
            och politiska motiv räckte inte. Först skulle man göra en utvärdering,
            hette det, och det har kommit något slags utvärdering i form av
            en departementspromemoria där det föreslås bundna mjuka krediter.
            Skall man då aldrig lära sig vad som är effektivt bistånd?
          </note>
          <note>
            I regeringsförklaringen deklarerades högtidligt att östsamarbetet
            skulle skiljas från samarbetet med uländerna. Man gjorde sig av
            med biståndserfarenhet men inte med kontona.
          </note>
          <note>
            Regeringen har därför också använt sig flitigt av katastrofbiståndet
            för insatser i mängder av gränsfall. Senast handlade det om flyktingmottagning
            i Baltikum.
          </note>
          <note>
            Östbiståndet går i dag i praktiken så till att utrikesministern
            och biståndsministern själva fattar en mängd små beslut. Utrikesministern
            tycks vara nöjdast när hon får betala försvarsminister Björck
            pengar för kustbevakningsfartyg till Baltikum.
          </note>
          <note>
            Säkerligen finns ofta goda motiv, men det är helt uppenbart att
            besluten fattas på lösa grunder.
          </note>
          <note>
            Sverige har ingen strategi eller hanteringsordning för ett effektivt
            och långsiktigt östsamarbete.
          </note>
          <note>
            Varför har då inte hela västvärlden förmått samla sig? Efter
            1945 läktes såren efter krigets barbari genom en upplyst politik
            för tillväxt, välfärd och social konsolidering. Det var en civilisatorisk
            uppgift, ett radikalt nyskapande internationellt samarbete, där
            gränsen sattes av järnridån. Efter
          </note>
          <note>
            1989 finns ingen jämförbar politik. Järnridån är riven. Nya murar
            är nu på väg upp i stället.
          </note>
          <note>
            Ett skäl tror jag är att 80-talets nyliberalism så till den grad
            har skadat förtroendet för politik och samhällsinsatser. Vem kunde
            driva frågor om internationell solidaritet, när den gängse sanningen
            handlade om att inte ta initiativ? Bara staten höll sig borta,
            skulle nog marknaden ordna resten!
          </note>
          <note>
            Ett annat skäl är den paradox som EG-samarbetet fångades i. Mitterrand,
            Kohl och Delors har ändå ambitioner om ett mer handlingskraftigt
            Europa, men alltför mycket energi har gått åt till att föra
          </note>
          <note>
            Maastrichtavtalet i hamn. Därmed försvagades
          </note>
          <note>
            Europasamarbetet just när det i stället borde ha vänts utåt.
          </note>
          <note>
            Resultatet vet vi. Det är en känsla av utanförskap, inte av äkta
            gemenskap, som har vuxit fram i
          </note>
          <note>
            Europas östra delar. Och den nationella identiteten, inte den
            europeiska, blir då viktigare och människor ett lättare byte för
            populister och mörkerkrafter, gamla som nya.
          </note>
          <note>
            Vi behöver nu först och främst ett alleuropeiskt ramverk, starkt
            nog att ge reformarbetet en trygghet i en bredare gemenskap och
            flexibelt nog att medge olika grad av integrering i takt med samhällenas
            vilja och förmåga. ESK och EG är självklara element, men det behövs
            något mer.
          </note>
          <note>
            Vi har nyss hört åsikter om Europabanken, en utmärkt institution.
            Dess chef Jacques Attali har föreslagit ett alleuropeiskt initiativ
            i tre steg.
          </note>
          <note>
            För det första föreslår han en alleuropeisk gemensam marknad,
            alltså att bilda en frihandelszon som går långt över EG:s och
            EFTA:s serier av bilaterala avtal och som inkluderar
          </note>
          <note>
            Ryssland.
          </note>
          <note>
            För det andra föreslår han ett institutionellt ramverk, dvs.
            att sätta i gång en process som man gjorde på 50-talet, då Messinakonferensen
            ledde till Spaak-rapporten som banade väg för EG:s
          </note>
          <note>
            Romfördrag. Nu behövs något liknande för
          </note>
          <note>
            Östeuropa.
          </note>
          <note>
            För det tredje föreslår han ett investerings- och sysselsättningsprogram
            för hela Europa. Den nuvarande ekonomiska reformpolitiken är inte
            nog.
          </note>
          <note>
            Från Socialdemokratins sida upprepade vi dessa förslag och uppmanade
            i utrikesdebatten regeringen att stödja dem, men det har varit
            tystnad kring detta, trots att Sverige har ordförandeskapet i
            ESK och skulle kunna ta initiativ i den riktningen.
          </note>
          <note>
            I stället har utrikesministern så sent som i går tydligen i Köpenhamn
            talat sig varm för behovet av chockterapier och kritiserat dem
            som anser att man måste satsa på de sociala inslagen i marknadsekonomin.
          </note>
          <note>
            Mario Nuti heter EG:s ledande Östexpert. Han skräder inte orden,
            när han recenserar den hittillsvarande chockterapin. Den har lett
            till drastiskt försämrade förhållanden utan undantag, säger han
            och anser att produktionsfallet och massarbetslösheten är ''en
            fullständigt onödig konsekvens av dålig politik''. Han fortsätter:
          </note>
          <note>
            ''Misstagen hänger samman med ideologiska totem och tabun, en
            besatthet med massprivatisering och omedelbar frihandel, med fördomar
            mot den statliga sektorn och varje försök att reformera den.''
          </note>
          <note>
            Nuti ger förstås inget stöd till dem som bara vill dra ut på
            tiden och plågan när det gäller fri prisbildning, konvertibla
            valutor och minskade budgetunderskott. Hans kritik är förödande
            för dem som säger att chockterapierna är den enda och den rätta
            vägens politik för Östeuropa.
          </note>
          <note>
            Sverige borde ha haft mycket att bidra med här. Vår geografi
            och historia och vår ekonomi och samhällstradition borde ha givit
            oss en självklar roll i att utforma det nya som behövs. Men Sveriges
            regering och stora delar av näringslivet har som
          </note>
          <note>
            Socialdemokraterna ser det abdikerat från ett sådant möjligt
            ledarskap.
          </note>
          <note>
            Vi behöver också ett pånyttfött norra Europa. Från
          </note>
          <note>
            Nordkalotten, Karelen och S:t Petersburg över
          </note>
          <note>
            Estland, Lettland och Litauen till Polen, norra
          </note>
          <note>
            Tyskland och Elbemynningen och vida där omkring skulle norra
            Europa kunna bli en trygg och dynamisk, kulturell och ekonomisk
            region. Vi måste inse att norra Europa är en tillgång också för
            svensk tillväxtindustri. De investeringar som behövs i öst är
            just vad svenskt näringsliv är bra på.
          </note>
          <note>
            En ny östpolitik är ingen belastning, utan en del av vägen ut
            ur vår egen ekonomiska kris.
          </note>
          <note>
            Var är den nordiska energipolitiska analys som i en helhet behandlar
            el- och gasförsörjning, estnisk oljeskifferbrytning och kärnkraftverken
            i Ignalina och Sosnovij Bor? Den finns inte. När miljöförstöringen
            i Sverige till så stor del kommer från andra sidan Östersjön borde
            man pröva om inte handeln med utsläppsrättigheter skulle leda
            till att svenska företag ville satsa ordentligt. På köpet skulle
            investeringarna lägga grund till en
          </note>
          <note>
            Östersjöregion som hemmamarknad.
          </note>
          <note>
            Varför har regeringen så litet fantasi? Här finns konkreta förslag
            och idéer som inte bara är
          </note>
          <note>
            Socialdemokraternas utan som också finns i den internationella
            debatten.
          </note>
          <note>
            Flyktingfrågorna är brännande. Varför kan man inte inrätta en
            europeisk flyktingkommission med en flyktingkommissarie, som vi
            föreslog i utrikesdebatten? Utrikesministern har icke gjort något
            i det avseendet och icke reagerat på förslaget.
          </note>
          <note>
            Det har däremot den nya socialdemokratiska regeringen i Danmark
            gjort och inbjudit till ett europeiskt initiativ just för flyktingfrågorna.
          </note>
          <note>
            Det finns inte heller, fru talman, något svenskt officiellt program
            för att stödja demokratin i öst.
          </note>
          <note>
            Det är faktiskt inte mindre än en skandal.
          </note>
          <note>
            Demokratins kultur föds inte ur intet. Gemensam säkerhet och
            en gemensam framtid i vår del av världen kräver vision och konkretion.
            Allt fler känner nu osäkerhet om vart vi är på väg. Vi menar att
            regeringen inte har förmått visa en hållbar handlingslinje. Det
            verkar som om en ideologisk blockering har förlamat regeringen
            när utvecklingen inte följer den enda vägen --
          </note>
          <note>
            chockterapiernas väg.
          </note>
          <note>
            Utan någon ordning på östsamarbetet blir det än svårare att med
            eller utan fantasi ta nya steg.
          </note>
          <note>
            Socialdemokraterna har i riksdagen tillsammans med andra fått
            igenom kravet på att en översyn av hela östpolitiken kommer till
            stånd, men det räcker inte. Inget parti har förstås patentmedicinen
            för vad man skall göra med den stora gemensamma uppgift som gäller
            att undvika att hela Östeuropa blir en stor u-landsregion. Det
            är därför det för Sveriges del behövs ett ansvarstagande av en
            helt ny omfattning och av en annan karaktär än vi har haft.
          </note>
          <note>
            Socialdemokraterna har i en motion, Solidaritet och säkerhet
            för en ny värld, föreslagit att en kommission med uppgift att
            se över Sveriges internationella ansvarstagande skall tillsättas.
            Där skall man behandla de stora, brännande frågor som angår oss
            alla och som vi måste hantera på ett samlat sätt. Det gäller de
            globala frågorna:
          </note>
          <note>
            fredsskapande insatser, flyktingströmmarna, östpolitiken. De
            hänger ihop. Vi måste börja tänka i nya banor och se dessa frågor
            som en helhet.
          </note>
          <note>
            Regeringens reaktion på detta har hittills varit att utrikesministern
            har sagt att det är en bisarr idé som borde glömmas. Man frågar
            sig då vilket regeringens alternativ är. Var, utöver i några siffror
            som anges i propositionen, finns nytänkandet?
          </note>
          <note>
            Jag hoppas att nytänkandet inte består i det som några talare
            tidigare har refererat till, nämligen de uppgifter som finns i
            en artikel i Aftonbladet i veckan. Det skulle enligt dessa uppgifter
            finnas ett slags hemlig ny plan för Östeuropabiståndet som någon
            privat företagare håller på med. Dennes arbete skulle vara av
            en art som mer påminner om säkerhetstjänstens arbete.
          </note>
          <note>
            Jag tror inte att det kan vara sant, men utrikesministern har
            ju enligt artikeln vägrat att kommentera uppgifterna, och därför
            finns frågetecknen. Jag hoppas att de kan redas ut i något sammanhang.
          </note>
          <note>
            Fru talman! Jag har redovisat skälen till att vi med oppositionens
            rätt men också på saklig grund har varit kritiska mot regeringens
            oförmåga att presentera en klar, handlingskraftig östpolitik.
            Vi menar att det behövs en ny östpolitik som måste formas över
            partigränserna och tillsammans med ett risktagande och framtidsinriktat
            näringsliv och de många folkrörelser som redan nu är i gång.
          </note>
          <note>
            Om vi inte själva skulle förmå göra detta kan vi se oss om ute
            i världen. Det finns faktiskt idéer och handlingskraft på många
            håll. Det allra senaste exemplet är den tyska regeringen. Den
            har tagit ett nytt grepp som går ut på att man måste tänka i nya
            banor och göra uppoffringar med tanke på den stora utmaning som
            finns i östra Europa. Man har skapat en solidaritetspakt för att
            lösa problemen i första hand i den östra delen av Tyskland. Nu
            behövs det ett slags solidaritetspakt också för hela
          </note>
          <note>
            Östeuropa. Det betyder att vi på ett helt annat sätt än vad vi
            har gjort hittills måste börja ägna oss åt internationell solidaritet
            också i vår del av världen.
          </note>
          <note type="speaker">
            Anf. 124 TALMANNEN:
          </note>
          <note>
            Jag får meddela att anslag nu har satts upp om att detta sammanträe
            skall fortsätta efter kl. 19.00.
          </note>
          <note type="speaker">
            Anf. 125 DANIEL TARSCHYS (fp) replik:
          </note>
          <note>
            Fru talman! Socialdemokraterna bedriver på östbiståndets område
            inte någon ekonomisk överbudspolitik. Man föreslår inte att mer
            pengar skall läggas ned än vad regeringen gör. Däremot bedriver
            man en verbal överbudspolitik. Man målar upp väldiga retoriska
            konstruktioner och säger att regeringen saknar visioner, fantasi
            och strategi samtidigt som man gör en antydan om att man själv
            på dessa områden har enorma resurser.
          </note>
          <note>
            Det är nog mycket bra med helhetssyner, alleuropeiska ramverk,
            solidaritetspakter och grandiosa strategier, men någon måste ju
            faktiskt göra jobbet medan dessa byggen pågår. I årets budget
            finns en ytterst konkret och jordnära uppräkning av anslag till
            olika myndigheter för att man skall kunna satsa på konkreta projekt.
          </note>
          <note>
            Jag har, Pierre Schori, ingenting emot att vi arbetar med alla
            dessa programutvecklingsfrågor och med att försöka bygga oss en
            ny och bättre värld. Det måste vi göra. Men det finns ingen motsättning
            mellan dessa uppgifter och de mer praktiska och jordnära frågorna
            för att förverkliga östbiståndet här och nu. Det är det regeringen
            försöker göra.
          </note>
          <note>
            När jag analyserar Socialdemokraternas kritik finner jag att
            man i praktiken inte har så mycket att invända mot det regeringen
            uträttar. Man skyfflar en aning mellan anslagsposterna och säger
            att det skall gå 5 miljoner mindre hit och 5 miljoner mer dit,
            men i praktiken har man inte så många konkreta förändringar att
            föreslå.
          </note>
          <note>
            Alternativpolitiken ligger mest på det retoriska planet.
          </note>
          <note type="speaker">
            Anf. 126 PIERRE SCHORI (s) replik:
          </note>
          <note>
            Fru talman! Det här är egentligen en alldeles för stor fråga
            för att vi skall hålla på att bråka. Vår kritik riktar sig huvudsakligen
            mot det faktum att regeringen ser Östeuropasamarbetet som en budgetfråga.
            Det här är en stor civilisatorisk uppgift. Det är något helt nytt
            som har inträffat.
          </note>
          <note>
            Hela Östeuropa vilar praktiskt taget på kvicksand.
          </note>
          <note>
            Det gäller att göra en extraordinär insats och att presentera
            nytänkande.
          </note>
          <note>
            Här är det faktiskt regeringen som har det största ansvaret och
            förmågan, därför att man till följd av att man är i regeringsställning
            har de flesta korten på hand. Man har ansvar för att presentera
            ett nytänkande, ett program, en strategi och klara och rediga
            regler för myndigheter, näringsliv och folkrörelser som vill göra
            en insats.
          </note>
          <note>
            Det är på det området vi är kritiska. Vi är det inte i snäv partipolitisk
            bemärkelse. Vi vill se arbetet ur ett svenskt och europeiskt perspektiv.
            Vi måste som västeuropéer ta ett ansvar för våra bröder och systrar
            i östra delen av Europa på ett helt nytt, radikalt sätt.
          </note>
          <note type="speaker">
            Anf. 127 DANIEL TARSCHYS (fp) replik:
          </note>
          <note>
            Fru talman! Jag delar de grundläggande värderingar som Pierre
            Schori här ger uttryck för.
          </note>
          <note>
            Men det verkar som om han tycker att budget är något som är för
            futtigt, enkelt och jordnära för att tilldra sig intresse. Nu
            är det trots allt budgeten vi diskuterar. I den budgeten finns
            det förslag om betydande resurser för Östeuropabistånd. Det är
            det vi pläderar för att riksdagen bör ställa sig bakom. De konkreta
            invändningar som kommit från socialdemokraterna mot de konkreta
            förslagen i budgeten är mycket få.
          </note>
          <note>
            Jag vill passa på att korrigera några smärre fel som
          </note>
          <note>
            Pierre Schori gjorde sig skyldig till i sitt första anförande.
            Det är icke korrekt att regeringen har skurit bort Polen; tvärtom,
            Polen är och förblir ett prioriterat område i vår närhet.
          </note>
          <note>
            Det är heller inte korrekt att stödet till Ryssland är begränsat
            till 80 miljoner kronor. Hur stort stödet till Ryssland kommer
            att bli beror på flera faktorer som inte är fixerade i budgeten.
            Det beror på hur
          </note>
          <note>
            EBRD:s prövningar utfaller, hur exportkreditgarantiramarna används
            och hur de projekt som aktualiseras hos de olika myndigheterna
            ser ut. Den frågan kan alltså inte nu överblickas.
          </note>
          <note type="speaker">
            Anf. 128 PEETER LUKSEP (m):
          </note>
          <note>
            Fru talman! I dag diskuterar vi de pengar som avsätts under Utrikesdepartementets
            huvudtitel till samarbete med Öst- och Centraleuropa. Trots starka
            krav på besparingar på många områden i statsbudgeten bibehålls
            det utfästa programmet om
          </note>
          <note>
            3 miljarder kronor på tre år. Det är en kraftig markering av
            den vikt som vi moderater, liksom övriga regeringspartier, fäster
            vid att vi i Sverige bidrar till en positiv utveckling i våra
            östra och sydostliga grannländer.
          </note>
          <note>
            Detta tremiljardersprogram är för närvarande inne i första året
            av sin existens. Det ger redan nu ett viktigt bidrag främst till
            de baltiska ländernas utveckling. Återlämnandet av guldet till
            Estland och Litauen -- dvs. pengar som inte var förenade med några
            särskilda villkor om användning -- kom att bli ett viktigt bidrag
            till den estniska valutareformen.
          </note>
          <note>
            BITS, Swedecorp, SIDA och Svenska Institutet har inte haft några
            svårigheter att finna projekt till de medel som de haft anslagna
            för sina resp.
          </note>
          <note>
            inriktningar. Det gäller också de myndigheter som fått pengar
            för arbete med kärnsäkerhet. Pengarna för det baltiska investeringsprogrammet
            har utbetalats, och av dessa är de pengar som via den estniska
            investeringsbanken skall göras tillgängliga för lokal företagsamhet
            redan tillgängliga, medan man i Lettland och Litauen inte hunnit
            upprätta motsvarande kanaler ännu; det sker av allt att döma inom
            kort.
          </note>
          <note>
            Pengar för det s.k. suveränitetsstödet -- stödet till de baltiska
            regeringarna att befästa sin ställning som suveräna stater --
            har gjort det möjligt att ge stöd till såväl kustbevakningsfartyg
            som reformering av lagstiftning, rättsväsende och annat angeläget.
            Detta tremiljardersprogram föreslås nu fortsätta på sitt andra
            år. Det kompletteras i ett viktigt avseende, vilket också Daniel
            Tarschys framhöll. Genom att pengar avsätts för möjliga -- i sanningens
            namn tyvärr mycket sannolika --
          </note>
          <note>
            förluster får Exportkreditnämnden i uppdrag, och möjlighet, att
            ge statliga kreditgarantier för affärer med Estland, Lettland,
            Litauen och Ryssland.
          </note>
          <note>
            Detta är något som det frågats efter mycket från baltiskt håll,
            från ryskt håll och från svenskt näringsliv.
          </note>
          <note>
            Genom detta stora åtagande tror jag att den redan snabbt växande
            handeln mellan Sverige och dessa länder, liksom de svenska investeringarna
            där, kan få en kraftig skjuts framåt till nytta såväl för oss
            som för dem.
          </note>
          <note>
            Men de anslag som vi i dag diskuterar är inte allt som regeringen
            gör eller har gjort i förhållande till
          </note>
          <note>
            Östeuropa.
          </note>
          <note>
            Under andra huvudtitlar i statsbudgeten finns omkring 230 miljoner
            kronor föreslagna för samarbete på energi-, miljö- och kärnsäkerhetsområdena.
            Att dessa pengar finns under en annan huvudtitel beror på att
            de främst är förbundna med de verksamheterna och med åtgärder
            som vi själva gör på de områdena. De pengarna är inte ett stöd
            till reformprocesserna i öst, de är en hjälp till oss och människorna
            där att få en bättre miljö. Det finns också omkring 30
          </note>
          <note>
            miljoner anslaget till universitet och högskolor i
          </note>
          <note>
            Sverige.
          </note>
          <note>
            Dessa ekonomiska åtaganden tycker jag i och för sig är imponerande,
            men som jag ser det är de viktiga, men inte de viktigaste. Det
            allra viktigaste är våra politiska åtaganden, vår vilja att stå
            upp för de politiska och ekonomiska reformprocesserna i hela det
            forna Östeuropa, vår vilja att stå upp för de baltiska folkens
            rätt till självständighet, vår vilja att bereda det forna Östeuropa
            tillträde med sina varor till våra marknader. Allt detta visas
            i någon mån genom anslag i budgeten, men framför allt genom andra
            åtgärder.
          </note>
          <note>
            Den svenska regeringen har på ett mycket aktivt sätt hjälpt de
            baltiska länderna att vinna inträde i internationella organisationer,
            alltifrån
          </note>
          <note>
            Internationella valutafonden och Världsbanken till
          </note>
          <note>
            Europarådet och, för den svenska riksdagens del, också Interparlamentariska
            unionen.
          </note>
          <note>
            Den svenska regeringen har genom såväl tyst som mer ljudlig diplomati
            agerat för att få bort de före detta sovjetiska, numera ryska,
            trupperna från de baltiska ländernas territorier. Detta har gjorts
            i
          </note>
          <note>
            ESK-sammanhang, det har gjorts i otaliga bilaterala sammanhang,
            det har gjorts i en allmän internationell opinionsbildning.
          </note>
          <note>
            Den svenska regeringen har sett till att vi har fått frihandelsavtal
            med de tre baltiska länderna, som första land -- möjligen i konkurrens
            med Finland som hann före när det gällde Estland. Den svenska
            regeringen har också verkat aktivt för att de baltiska länderna
            har fått samarbetsavtal med
          </note>
          <note>
            EFTA, liksom för att våra frihandelsavtal med de baltiska länderna
            inte skall förhindras av en svensk
          </note>
          <note>
            EG-anslutning. Jag tror att det är på sin plats att nämna att
            de tidningsspekulationer som funnits om att de svenska frihandelsavtalen
            inte skulle vara möjliga vid en svensk EG-anslutning numera officiellt
            dementerats från EG-håll, närmare bestämt av den danske utrikesministern
            Niels
          </note>
          <note>
            Helveg Petersen som på annandagen sade att något sådant krav
            inte rests från EG.
          </note>
          <note>
            Den svenska regeringen har genom i stort sett alla sina departement
            och ämbetsverk gett omfattande hjälp och stöd av olika slag; alltifrån
            att svara på frågor och skänka böcker till att ta emot delegationer
            och skicka företrädare för att utbilda på plats.
          </note>
          <note>
            Den svenska regeringen har också, sist men inte minst, haft en
            intensiv kontaktverksamhet; alltifrån kungabesöken i Baltikum
            och statsministerns besök i Moskva till så täta löpande ministerkontakter
            --
          </note>
          <note>
            kanske främst med de baltiska länderna -- att det knappast är
            någon som höjer på ögonbrynen längre.
          </note>
          <note>
            Det är symboliskt att två ministrar i dag är ute i sådana ärenden,
            dels utrikesministern på det tidigare nämnda mötet i Köpenhamn,
            dels utbildningsministern som är på officiellt besök i
          </note>
          <note>
            Ukrainas huvudstad.
          </note>
          <note>
            Mot den här bakgrunden av många, omfattande och mycket aktiva
            åtgärder från den svenska regeringens sida är det, med förlov
            sagt, en smula skrattretande att läsa socialdemokraternas reservation.
            Vad vill egentligen socialdemokraterna göra annorlunda? I motioner
            och reservationer kan man möjligen hitta två ledord; det ena är
            program, det andra är kommission.
          </note>
          <note>
            Kanske finns här den besvikne socialistens sista eftergift, en
            sista tribut till det ekonomiska system man en gång trodde på
            men som nu grundligt bevisat sin totala omöjlighet, en sista liten
            ursäkt till arbetarrörelsens tidiga ideologer: Gärna stöd till
            marknadsekonomiska reformer, men först en rejäl kommission och
            ett rejält program. En sista stor plan innan marknadsekonomin
            accepteras.
          </note>
          <note>
            Men utvecklingen i Östeuropa är rasande snabb.
          </note>
          <note>
            Den väntar inte på svenskt utredningsväsende. Den väntar inte
            på nationella kommissioner. Den väntar inte på vare sig nya eller
            gamla formulerade östpolitiker. Den kräver handling nu och den
            kräver stor flexibilitet. Detta har bl.a. uttryckts av en av de
            mest lyckade reformerarna, nämligen tjecken Vaclav Klaus, som
            har framhållit vilket problem det var med alla som skulle göra
            stora heltäckande planer, när det krävdes omedelbara insatser.
          </note>
          <note>
            För mig är den socialdemokratiska reservationen ett försök att
            komma i kapp i en fråga där man så obarmhärtigt tydligt hamnat
            på efterkälken. Den är som ett försök att kravla sig upp på en
            vagn som går mycket fortare än vad de socialdemokratiska partistrategerna
            för några år sedan ville tro. När andra talade om stöd till de
            baltiska staternas frihetskamp sade socialdemokratiska politiker
            att det var kallakrigshysteri och att Baltikum inte var ockuperat.
            När andra insåg att Östeuropa behövde nya ledare och totala ekonomiska
            reformer talade socialdemokraterna om den tredje vägen för
          </note>
          <note>
            Östeuropa. När regeringen nu har i stort sett alla järn i elden
            vill socialdemokraterna ha en kommission. Detta är för mig, om
            något, en partitaktisk ynkedom som jag tror gudskelov knappast
            lurar någon.
          </note>
          <note>
            Det skall för säkerhets skull sägas att jag inte motsätter mig
            att Sveriges samarbete med Öst- och
          </note>
          <note>
            Centraleuropa utvärderas och ständigt omprövas.
          </note>
          <note>
            Det har ju nämnts att detta görs med Polen, där vi har ett par
            års erfarenhet av samarbete. Turerna med Allan Larsson, BITS och
            Polen visar också att vi inte får tappa vår vaksamhet. Men det
            är någonting helt annat än kommissioner.
          </note>
          <note>
            Ny demokrati föreslår mer pengar. Det är i och för sig på många
            sätt en sympatisk tanke, men jag är ändå skeptisk till att ösa
            på med mer pengar. Vi har ett ansvar för den svenska budgeten;
            den skall gå ihop. Men det är inte heller alltid som mer pengar
            gör mer nytta.
          </note>
          <note>
            Ett av mina tidigare intryck från Baltikum är den mängd aktivister
            från den demokratiska oppositionen som var skeptiska till alltför
            generösa biståndsprogram. Framför allt var de oroliga för att
            bistånd kunde bidra till att sådana strukturer konserveras som
            omgående borde reformeras. De var också oroliga för att alltför
            många för egen del skulle sko sig på programmen. De varnade för
            att vi i sämsta fall skulle kunna skapa en känsla hos politiker
            att det går att komma igenom alla svårigheter genom att skicka
            räkningar till någon annan.
          </note>
          <note>
            Ännu tveksammare blir jag när jag hör en del av förslagen om
            vad ytterligare pengar skulle användas till. Det är onekligen
            så att man i
          </note>
          <note>
            Ryssland kunnat producera trähus i åtminstone
          </note>
          <note>
            1 000 år och till en kostnad som förmodligen är mindre än en
            tiondel av kostnaden i Sverige.
          </note>
          <note>
            Det finns andra förslag i motionsfloden som också präglas av
            att intresset kanske mera är inriktat på svenska branscher och
            regioner än på Östeuropa.
          </note>
          <note>
            Det är naturligtvis vällovligt i sig, men det kan inte kallas
            östbistånd.
          </note>
          <note>
            Skillnaderna mellan olika länder i Östeuropa blir allt större
            i dag. För mig är stödet till reformprocesserna viktigare än beloppen.
            Jag hade helt nyligen möjlighet att göra en rundresa i de tre
            baltiska länderna, Vitryssland och Ukraina. Det är slående hur
            olika utvecklingen ter sig i de olika delarna av det forna Sovjetimperiet.
            I någon mån beror skillnaderna kanske på olika förutsättningar,
            olika historiska bakgrunder. Men i hög grad beror de på vilken
            väg man har valt.
          </note>
          <note>
            Estland, som i fråga om det forna Sovjetimperiet väl allra mest
            står för begreppet chockterapi, framstod som ett land som närmast
            var rikt och välmående i jämförelse med övriga länder. Den drastiska
            valutareformen förra året, vilken följde på totalt fria priser
            och på avskaffandet av ransoneringar, har lett till att de estniska
            inkomsterna i dag är ungefär tre fyra gånger så höga som de ryska
            och för den delen också de litauiska --
          </note>
          <note>
            för att inte tala om kontrasten till Ukraina och
          </note>
          <note>
            Vitryssland.
          </note>
          <note>
            Regeringen i Ukraina resp. Vitryssland låter ständigt nya och
            alltmer värdelösa sedlar tryckas upp åt konkursfärdiga statliga
            företag. Många priser är fortfarande kontrollerade, och många
            varor är följaktligen slut. Man har undvikit massarbetslöshet,
            sägs det. Men samtidigt saknar kaféerna kaffe, bensinstationerna
            bensin och ölhallarna öl. I stort sett vilken inrättning som helst
            saknar det som den borde syssla med. Däremot finns det gott om
            Leninstatyer vid vägkanterna, och
          </note>
          <note>
            Leninstatyerna får sällskap av såväl barn som vuxna som försöker
            sälja allt, från cigarettpaket till möbler.
          </note>
          <note>
            Det finns alltså en kontrast mellan chockterapins länder i Östeuropa,
            dvs. mellan Estland och, kanske ännu mer, Polen och Tjeckien å
            ena sidan och den försiktiga reformens väg å andra sidan, dvs.
          </note>
          <note>
            Vitryssland, Ukraina och, kanske på senare tid,
          </note>
          <note>
            Litauen. Den första åtgärden för Litauens nya regering i höstas
            var att utöka krediterna till de statliga företagen, varefter
            man fick en hyperinflation även i Litauen. Nyligen har brödransonering
            införts i vissa distrikt i Litauen för att, som man säger, undvika
            att utlänningar köper upp brödet -- detta samtidigt som Litauen
            är ett land som normalt sett borde ha en omfattande livsmedelsexport.
          </note>
          <note>
            Kontrasten när det gäller chockterapiländerna och dessa ''socialt
            omtänksamma'' länder är påtaglig.
          </note>
          <note>
            Det måste också prägla vår inställning till biståndet.
          </note>
          <note>
            Vissa av dessa länder har nog en position, om utvecklingen fortsätter
            i samma riktning, som innebär att man snart inte behöver något
            bistånd.
          </note>
          <note>
            Andra är i en situation där ingenting hjälper, hur mycket pengar
            vi än öser på.
          </note>
          <note>
            Jag tror att vi måste vara medvetna om att det verkligt avgörande
            egentligen inte är biståndet som sådant utan möjligheterna till
            handel och investeringar. Detta har sagts i går och i dag på konferensen
            i Köpenhamn, och då inte bara från
          </note>
          <note>
            Margaretha af Ugglas sida utan också, det kan jag med stor säkerhet
            säga, från företrädare för praktiskt taget samtliga närvarande
            östeuropeiska länder.
          </note>
          <note>
            Den ryske utrikeshandelsministern Glaziev t.ex.
          </note>
          <note>
            sade det helt nyligen i en lång intervju i Financial
          </note>
          <note>
            Times. Den polska premiärministern Hanna
          </note>
          <note>
            Suchocka har nyligen sagt: Den tid är förbi då vi hoppades på
            ekonomiskt stöd och lån från väst. I
          </note>
          <note>
            dag behöver vi framför allt en större öppenhet för polska produkter
            på de europeiska marknaderna.
          </note>
          <note>
            ''Trade, not aid'', är budskapet från Tallinn till
          </note>
          <note>
            Vladivostok.
          </note>
          <note>
            Den verkliga utmaningen för vår vilja att hjälpa
          </note>
          <note>
            Öst- och Centraleuropa är inte vare sig det ena eller andra förslaget
            till budget eller några andra insatser, alldeles oavsett de goda,
            eller sämre, egenskaper de kan ha. Avgörandets stund kommer egentligen
            först den dag då varor från öst på allvar börjar konkurrera. Kan
            vi stå emot när det börjar ropas efter skyddstullar och andra
            begränsningar för att skydda vår egen tillverkning? Är vårt näringsliv
            och politiska liv tillräckligt flexibla för att omformas inte
            bara till den nya politiska utan också till den nya ekonomiska
            verkligheten i Europa?
          </note>
          <note>
            Fru talman! Det är vad jag hoppas på, och därför yrkar jag bifall
            till utskottets hemställan och således till det stöd för en ökad
            östhandel som regeringens budgetförslag innebär.
          </note>
          <note type="speaker">
            Anf. 129 NILS T SVENSSON (s) replik:
          </note>
          <note>
            Fru talman! Helt kort. När jag lyssnar på Peeter
          </note>
          <note>
            Luksep konstaterar jag att han har läst de socialdemokratiska
            partimotionerna mycket dåligt.
          </note>
          <note>
            Han har inte gett sig tid att reflektera över det som vi har
            skildrat och föreslagit.
          </note>
          <note>
            Vidare konstaterar jag att han har lyssnat dåligt på de olika
            tal som företrädare för socialdemokratin hållit beträffande just
            detta viktiga ämne, nämligen
          </note>
          <note>
            Sveriges stöd till Östeuropa och vårt ansvar för utvecklingen
            där.
          </note>
          <note type="speaker">
            Anf. 130 PEETER LUKSEP (m) replik:
          </note>
          <note>
            Fru talman! Jo, Nils T Svensson, jag har läst både motioner och
            reservationer relativt grundligt.
          </note>
          <note>
            Tyvärr hjälper det inte, eftersom det där finns många ord men
            litet innehåll.
          </note>
          <note type="speaker">
            Anf. 131 INGBRITT IRHAMMAR (c):
          </note>
          <note>
            Fru talman! Behovet av stöd till länderna i Öst -och
          </note>
          <note>
            Centraleuropa är, som tidigare omvittnats här, oerhört stort.
            Det gäller kunskap. Det gäller stöd till kompetens och teknik.
            Det gäller finansiella medel. Därför gläds jag, precis som andra
            här tidigare i dag har gett uttryck för, över att vi har kunnat
            hålla fast vid målet 1 miljard per år under tre års tid, trots
            det besvärliga budgetläge som vi befinner oss i.
          </note>
          <note>
            Lika positivt tycker jag att det är att det finns en majoritet
            här i kammaren som anser att östbiståndet skall vara skilt från
            det övriga biståndet till tredje världen. Vi i Centern har framhållit
            vikten av detta i en motion till detta riksmöte.
          </note>
          <note>
            Att bygga upp demokratier kräver enorma insatser.
          </note>
          <note>
            Det framstår allt klarare. Den planekonomiska modell som fanns
            i det tidigare Sovjetunionen var en katastrof. Den ledde till
            enorma miljöproblem och till dagens akuta försörjningsläge vad
            gäller mat och energi. Det gäller då energi till bostäder och
            transporter.
          </note>
          <note>
            Vidare har nämnda modell lett till arbetslöshet och till den
            kriminalitet som nu breder ut sig oroväckande snabbt. Detta i
            sin tur har lett till att folk i öst har börjat ifrågasätta avskaffandet
            av kommunismen. Människor är besvikna, för de hade en övertro
            när det gällde att snabbt åstadkomma förändringar genom marknadsekonomin.
            Marknadsekonomin skulle lösa alla problem oerhört kvickt, trodde
            man.
          </note>
          <note>
            Många drömmer sig nu tillbaka till tiden med kommunismen, därför
            att då -- som man säger --
          </note>
          <note>
            hade människor åtminstone jobb och mat för dagen.
          </note>
          <note>
            Det är alltså oerhört viktigt att vårt land och andra länder
            ger sitt stöd genom bidrag till utveckling och förbättringar för
            att demokratin skall leva vidare i de här länderna och även överleva
            i framtiden.
          </note>
          <note>
            Vi i Centern har också i en motion till detta riksmöte föreslagit
            en ökning av biståndet till öst, nämligen till 0,2 % av BNI, så
            fort som de ekonomiska resurserna medger detta. Jag kan nämna
            att Danmark har satt upp målet att försöka att snart uppnå 0,5
            % av BNI.
          </note>
          <note>
            Utskottet framhåller att det inte är lämpligt att göra någon
            utfästelse om framtida biståndsinsatser. Det sker en så snabb
            förändring i vårt närområde, och det är svårt att se in i framtiden.
            Vi har från
          </note>
          <note>
            Centerns sida accepterat denna bedömning, på grund av dagens
            resursbrist, men vi är ändå väl medvetna om att det egentligen
            skulle ha behövts mycket mer än vad vi kan ge våra grannar i öst.
          </note>
          <note>
            Eftersom behoven är mycket stora i våra grannländer och det är
            brist på biståndsmedel, är det oerhört viktigt att medlen används
            på mest effektiva sätt och ger bästa möjliga resultat. De skall
            ges bilateralt och multilateralt. Det är nödvändigt med prioriteringar.
            Det är nödvändigt att mottagarländerna gör sina prioriteringar
            och att vi från svenskt håll gör våra. Därefter bör prioriteringarna
            koordineras. Så sker också alltmer.
          </note>
          <note>
            Mot bakgrund av den miljöförstörelse som skedde under den kommunistiska
            ledningen, har vi från
          </note>
          <note>
            Centerns sida länge pekat på behovet av att prioritera miljöfrågor
            i biståndet. Det gynnar öststaternas barn, och det gynnar våra
            barn nu och i framtiden. Av propositionstexten framgår det också
            att miljövårdsinsatser skall fortsatt vara ett prioriterat samarbetsområde,
            vilket är mycket positivt.
          </note>
          <note>
            I centermotionen Jo631 har vi framfört åsikter om stöd till uppbyggande
            av framtida energiförsörjning i Östeuropa. Denna bör vara inriktad
            på effektivisering, energihushållning och alternativa förnybara
            energikällor, som biobränsle. I motionen framför vi också att
            svenskt bistånd inte skall användas för att förlänga användningen
            av kärnkraft, utan enbart för att minimera de risker som finns
            i nu befintliga anläggningar, som det är nödvändigt att ha kvar
            en tid.
          </note>
          <note>
            Energiförsörjningen i de baltiska staterna är kritisk, som många
            känner till.
          </note>
          <note>
            Energihushållningen är dålig. Isoleringen av byggnader är i stort
            sett obefintlig, och den energi som finns utnyttjas inte effektivt.
            Förklaringen till det är att det i den tidigare planekonomin inte
            fanns några incitament att spara. Energin var billig, och ingen
            brydde sig om att effektivisera energianvändningen.
          </note>
          <note>
            Nu behövs en förbättrad energihushållning och förbättrad isolering.
            Ett sätt att uppnå det är att lära befolkningen hur man på ett
            enkelt sätt isolerar sina bostäder.
          </note>
          <note>
            Huvuddelen av östländernas energiförsörjning bygger på olja,
            gas och kärnkraft. Koleldade kraftverk svarar för en mindre del
            av energibehoven, men tyvärr står de för en mycket stor del av
            miljöförstöringen.
          </note>
          <note>
            Säkerhetsriskerna är mycket stora i många av de östeuropeiska
            kärnkraftverken.
          </note>
          <note>
            Säkerhetsstandarden är dålig. Bara två kärnkraftverk i hela östblocket
            uppfyller västeuropeisk säkerhetsstandard. Det krävs mångmiljardinvesteringar
            om befintliga kärnkraftverk skall göras så säkra att de motsvarar
            västeuropeiska säkerhetskrav.
          </note>
          <note>
            Sosnovyj Bor i S:t Petersburg, kärnkraftverket i
          </note>
          <note>
            Murmansk på Kolahalvön och Ignalina i Litauen är kärnkraftverk
            i Sveriges närhet som innebär ett direkt hot mot vår miljö vid
            en olycka.
          </note>
          <note>
            Enligt bedömningar av Statens kärnkraftinspektion, SKI, är Sosnovyj
            Bor i S:t
          </note>
          <note>
            Petersburg i så dåligt skick att det av säkerhetsskäl bör stängas
            omedelbart och ersättas med andra energikällor.
          </note>
          <note>
            Säkerheten i Ignalina bedömer SKI vara bättre, och den kan förbättras
            ytterligare -- dock inte så att säkerhetsnivåer kan uppnås motsvarande
            dem i väst. Om 8--10 år bedömer man att mycket kostsamma reparationer
            blir nödvändiga. Vi i
          </note>
          <note>
            Centern anser att det är en lämplig tidpunkt att avveckla Ignalina.
          </note>
          <note>
            Det är alltså viktigt att vi stödjer länderna i Centraloch Östeuropa
            med kunnande och kompetens för att minska riskerna för kärnkraftsolyckor.
            Det sker till viss del redan i dag. Vi bidrar till att förbättra
            säkerheten och i frågor som rör strålskyddet.
          </note>
          <note>
            Vi bör ytterligare bidra med planering och utformning av framtida
            energisystem, som går ut på förnybar energi i mycket stor omfattning.
            Risken är annars stor att öst behåller kärnkraften som energikälla
            på en permanent bas.
          </note>
          <note>
            Jag vill därför återupprepa att Centern tycker att det är viktigt
            att svenskt bistånd inte skall användas för att förlänga användningen
            av kärnkraft i öst, utan bara under den tid som det är nödvändigt
            att göra den säkrare. Hittills har 118 miljoner kronor avsatts
            för samarbete med Central- och Östeuropa på detta område.
          </note>
          <note>
            Jag anser att vi från svensk sida, efter SKI:s uttalande om Sosnovyj
            Bor, måste arbeta för att detta stängs så snabbt som möjligt.
            Den modell man skulle kunna använda är den som användes när ett
            kärnkraftverk stängdes i Bulgarien. Ett antal länder gick ihop
            och bidrog till att finansiera import av energi till Bulgarien
            från andra länder, så att det kärnkraftverk som ansågs vara en
            mycket stor säkerhetsrisk kunde stängas omgående.
          </note>
          <note>
            Vi har i vår motion också talat om att vi anser att internationella
            fonder bör byggas upp, som kan bistå med alternativ energi och
            göra de kärnkraftverk säkrare som måste vara kvar en tid.
          </note>
          <note>
            Jag utgår från att regeringen arbetar mycket intensivt för detta.
          </note>
          <note>
            Därmed vill jag yrka bifall till utskottets hemställan.
          </note>
          <note type="speaker">
            Anf. 132 MARGARETA VIKLUND (kds):
          </note>
          <note>
            Fru talman! Socialdemokraterna anför i sin motion
          </note>
          <note>
            U251 om samarbete med Central- och Östeuropa bl.a. att regeringens
            östpolitik har misslyckats och att regeringen saknar strategi
            för ett svenskt ansvarstagande i förhållande till Central- och
          </note>
          <note>
            Östeuropa. Det sade också Pierre Schori i sitt anförande nyss.
          </note>
          <note>
            Det är intressant att konstatera, att i och med denna motion
            och detta uttalande erkänner det stora oppositionspartiet att
            Sverige nu ändå har en östpolitik. Det är bra. Termen östpolitik
            förbehålls som bekant bara politiska program, likt Willy
          </note>
          <note>
            Brandts, som kännetecknas av aktiva initiativ.
          </note>
          <note>
            Willy Brandt var ju den socialdemokratiske ledare som på ett
            positivt sätt var orienterad mot öst.
          </note>
          <note>
            Jag vill påstå att den rätta bilden snarare är att en målmedveten
            östpolitik nu börjar sättas i gång.
          </note>
          <note>
            Signalerna från våra baltiska bröder och systrar är nästintill
            entydiga. Äntligen finner de politiska krafter som de kan tala
            med. Under de svåra åren --
          </note>
          <note>
            särskilt de sista innan de fick sin ''frihet'' åter --
          </note>
          <note>
            saknade de en målinriktad östpolitik från den dåvarande regeringen.
          </note>
          <note>
            Hur var det under den socialdemokratiska regeringstiden? Då svävade
            de baltiska länderna i ovisshet om Sveriges vilja till stöd och
            erkännande.
          </note>
          <note>
            Tidigare socialdemokratiska utrikesministrars uttalanden är tyvärr
            alltför välkända. Den enes avvisande kommentarer till baltisk
            självständighet svider än. Den andres doktrin om att Sverige inte
            skulle kritisera politiska system utan endast enskilda politiska
            händelser var synnerligen olycklig. Detta gagnade inte våra baltiska
            vänner.
          </note>
          <note>
            Nu säger sig Socialdemokraterna vilja ha en
          </note>
          <note>
            ''nationell kommission för Sveriges internationella ansvarstagande''.
            I bästa fall kan det karakteriseras som en elegant lösning på
            oppositionens interna problem. De upplever kanske att mycket av
            utrikespolitik, inkl. bistånds- och öststatspolitik, håller på
            att gå dem ur händerna. Nya och mer framåtriktade lösningar och
            projekt hotar den maktstruktur som de har byggt upp och som de
            önskar bygga upp.
          </note>
          <note>
            Sällan har en svensk regerings internationella och säkerhetspolitiska
            analys varit så heltäckande som i dag. Från socialdemokratiskt
            håll har det inte alltid varit fallet. Det har funnits tillfällen
            då kabinettssekreterare har hotat att avgå på grund av att den
            utrikespolitiska kompetensen höll på att ideologiseras till nackdel
            för sakkunskapen. Men till oppositionens fördel kan man nämna
            att den i alla fall erkänner detta. Jag uppfattar det så att det
            stora oppositionspartiet är frustrerat över att man har tappat
            kontrollen över utrikespolitiken, över att man inte längre har
            privilegiet att formulera problemen. Det är klart att det svider.
          </note>
          <note>
            Fru talman! Det är också klart att jag och många med mig önskar
            att vi kunde hjälpa framför allt de baltiska staterna ännu mer.
            Det jag tror är viktigt i uppbyggnadsarbetet är de nära och personliga
            kontakterna med olika politiska partier, regering, riksdag, landsting
            och kommuner. En verksamhet med vänortskommuner tror jag också
            på, liksom ett nära samarbete och kunskapsutbyte mellan sjukhus,
            universitet, högskolor, forskningscentrer och annat. Jag tror
            också på ett joint-venturesamarbete inom näringslivet. Med allt
            det här arbetar den svenska regeringen och hela det svenska folket,
            skulle jag vilja säga, på olika nivåer just nu.
          </note>
          <note>
            Jag kan hålla med Socialdemokraterna om att det kan vara svårt
            att se helheten i alla de insatser som görs därför att initiativen
            är så många och trafiken så intensiv. Med trafik menar jag i det
            här fallet samverkan mellan olika organ och individer i de olika
            länderna.
          </note>
          <note>
            Jag anser att de baltiska staterna framför allt behöver vårt
            stöd i arbetet med tillbakadragandet av de ryska trupperna. Regeringen
            har ju bl.a.
          </note>
          <note>
            aviserat planer på att bidra till omskolning av de ryska officerare
            som lämnar aktiv tjänst. Det är bra. Det är också viktigt att
            de baltiska staterna får hjälp med att inlemma den ryska befolkning
            som vill stanna kvar i de baltiska länderna så att ryssarna blir
            fullt ut integrerade medborgare. Det fordrar anpassning och förståelse
            från båda sidor.
          </note>
          <note>
            Fru talman! Jag yrkar bifall till utskottets hemställan.
          </note>
          <note type="speaker">
            Anf. 133 HÅKAN HOLMBERG (fp):
          </note>
          <note>
            Fru talman! De måttligt sagt små skillnaderna mellan majoritetens
            och den socialdemokratiska minoritetens ståndpunkter i utskottsbetänkandet
            har berörts tidigare. Jag skall inte gå in ytterligare på de frågorna.
            Däremot känner jag ett behov av att göra några kommentarer till
            en fråga som har varit närvarande mer eller mindre direkt i inlägg
            både under denna debatt och under tidigare debatter -- utrikesdebatter,
            Östeuropadebatter och liknande.
          </note>
          <note>
            Det är en föreställning som jag har mött flera gånger -- vi fick
            höra det i dag igen -- i Pierre Schoris olika inlägg, nämligen
            att det skulle vara något fundamentalt fel med det snabba byte
            från kommunistisk kommandoekonomi till demokratisk marknadsekonomi
            som de demokratiska rörelserna har försökt genomföra i de östländer
            där de har kommit till makten. Det är dess värre inte alla --
            i några har gamla makthavare klängt sig kvar i olika passande
            förklädnader.
          </note>
          <note>
            Var det fel -- det är den stora frågan, och ibland sägs det rent
            ut att det var det -- att med ganska dramatiska metoder snabbt
            försöka ersätta den kollapsade kommandoekonomin med åtminstone
            elementära marknadsekonomiska strukturer; ordet chockterapi används
            ibland. Svarar man ja på den frågan väntar sig den som lyssnar
            ett alternativ.
          </note>
          <note>
            Men alternativet att fortsätta som förut fanns inte.
          </note>
          <note>
            Det var kommunismen som kollapsade. Alla minns matköerna i Polen,
            miljöförstöringen, apatin -- det gick inte att fortsätta.
          </note>
          <note>
            Något alternativ till att bara låta allting fortsätta som förut,
            vilket inte gick, och att drastiskt försöka byta system har aldrig
            presenterats i debatten. De som fick ta över i länder som Polen,
          </note>
          <note>
            Tjeckoslovakien, Ungern, osv. kom alla till ungefär samma slutsats
            -- naturligtvis med några variationer länderna emellan, dvs. några
            olika politiska betoningar.
          </note>
          <note>
            Först och främst: Den gamla statsapparaten var oduglig. Detta
            är en grundläggande insikt för varje ställningstagande till frågan
            om det var rätt eller fel att genomföra ett radikalt systemskifte.
            Den gamla statsapparaten bar upp något som i praktiken kan kallas
            för ett feodalsamhälle, där ''härskarna'' i partiet delade ut
            lämpliga privilegier och förmåner till dem som var lojala, medan
            befolkningens majoritet trycktes ned.
          </note>
          <note>
            Ju mer oduglig en statsapparat är, desto mindre kan den rimligtvis
            anförtros, kanske man kan säga. Det är den dramatiska skillnaden
            mellan de kommunistiska diktaturstaterna och normala, demokratiska
            länder som vårt eget land. Här kan statsmakten anförtros ganska
            mycket, därför att den fungerar i ett fritt och öppet samhälle
            med många partier, med kontroll utifrån genom pressen och den
            allmänna debatten och genom att alltsammans bygger på en ekonomisk
            struktur som med en och annan skavank förvisso ändå fungerar i
            det stora hela.
          </note>
          <note>
            Men den kommunistiska statsapparaten har lämnat efter sig fel
            lagar, fel tjänstemän, alltså personer skolade i de gamla tänkesätten,
            fel ''politisk'' kultur och en situation utan något som helst
            medborgerligt förtroende. Vi bör dessutom komma ihåg att dessa
            statsapparater uteslutande tjänade syftet att hålla det härskande
            partiet vid makten, inte bara statsapparaten i form av polis och
            domstolar och annat som gick under dessa namn utan dessutom den
            stora och vidsträckta statsegendomen, alla de statliga företagen.
          </note>
          <note>
            När partierna förlorade makten och föll sönder bröt också själva
            statsapparaten och statsmakten i dessa länder samman. Därför kan
            man inte tala om statsegendom på det sätt som jag tyckte mig höra
          </note>
          <note>
            Pierre Schori göra, nämligen som om det vore fråga om en offentlig
            sektor av samma slag som den vi är vana vid i normala demokratier
            och i demokratiska marknadsekonomier. Här var det något fundamentalt
            annorlunda.
          </note>
          <note>
            Om man är lagd för historiska paralleller kan man t.ex. erinra
            sig skråväsendet eller tullsystemet på
          </note>
          <note>
            1800-talet. Skråväsendet innebar att vanligt folk inte kunde
            försörja sig på grund av allsköns regleringar. Tullarna gjorde
            att fattigt folk fick svälta. Det gick inte att avskaffa sådana
            system gradvis. Man var tvungen att införa generella bestämmelser
            -- generell frihandel, generell näringsfrihet.
          </note>
          <note>
            I den situation som rådde i samband med de gamla regimernas fall
            -- det är ännu en aspekt som bör läggas till denna mer grundläggande
            insikt --
          </note>
          <note>
            präglades nästan alla dessa länder av katastrofal inflation.
            Inflation förstör incitament och institutioner i varje ekonomi.
            För att få bukt med en inflationssituation krävs ganska dramatiska
            institutionella förändringar. Även detta vägde naturligtvis demokraterna
            i Östeuropa in när de fattade sina beslut.
          </note>
          <note>
            När nya stater uppträder -- och vi har ju sett flera sådana --
            eller när gamla stater äntligen befrias finns alltid faran att
            demokratisering och liberalisering av många uppfattas som mindre
            angeläget än att staten hävdar sig själv gentemot grannar av olika
            slag; det är ännu en aspekt på detta. Nationalismen är ju det
            stora spöket i de nyligen befriade östeuropeiska länderna. Detta
            hot kunde bara motverkas av en öppen ekonomi och av en liberalisering
            av det ekonomiska systemet, så att man snabbt kunde skapa en integration
            i den normala europeiska ekonomin.
          </note>
          <note>
            Ännu en aspekt, som de demokratiska krafterna i reformländerna
            i Östeuropa naturligtvis tog med i beräkningen och som var en
            avgörande insikt i de länder som har lyckats bäst såvitt vi kan
            bedöma, var att det finns ett samband mellan hastigheten i systemskiftet
            och legitimiteten i den demokratiska processen som sådan. Om man
            drar ut för mycket på tiden i en situation av detta slag kan man
            räkna med att det tilltänkta systemskiftet fastnar, och därmed
            förlorar de demokratiska krafterna ganska hastigt sin legitimitet.
            Omvänt kan man konstatera att det utan en medveten strävan att
            bygga upp demokratiska strukturer inte heller blir något radikalt
            ekonomiskt systemskifte.
          </note>
          <note>
            Det finns ju några länder där kommunisterna sitter kvar, mer
            eller mindre maskerade. Rumänien är ett utmärkt exempel på detta.
            Där har något systemskifte i ekonomiskt avseende inte skett.
          </note>
          <note>
            Ännu en aspekt på detta är att det naturligtvis finns en fara
            för att man fastnar i något slags omvänd marxism-leninism när
            systemskiften av detta radikala slag genomförs. Man är så inkörd
            i det gamla sättet att tänka att man betraktar marknadsekonomi
            i sig som något slags färdigt system som man inte får rucka på
            -- på samma sätt som planekonomin antogs vara det. Detta fungerade
            ju som bekant inte, men i teorin skulle det vara på det sättet.
            Det finns givetvis skäl att noga följa vad som sker i Östeuropa
            när det gäller detta.
          </note>
          <note>
            När man börjar bygga upp marknadsekonomier anmäler ju sig marknadsekonomins
            speciella problem. Dessa fordrar lösningar som naturligtvis inte
            kan förutsägas. Poängen är att marknadsekonomi inte innebär ett
            konfliktfritt idealtillstånd. Det är ett instrument för att uppnå
            mera övergripande mål. De kanske enklast kan sammanfattas som
            ett civiliserat normalt samhälle.
          </note>
          <note>
            Ungefär så har det också uttryckts många gånger av ledande företrädare
            för de östeuropeiska demokratiska rörelserna.
          </note>
          <note>
            När jag i dag och vid andra tillfällen hör Pierre
          </note>
          <note>
            Schori får jag intrycket av att man kanske skulle ha gjort på
            något annat sätt. Detta är den enda möjliga slutsatsen jag kan
            dra när jag hör Pierre Schoris tal i dag om att man var besatt
            av att privatisera och att man inte ville utnyttja den statliga
            sektorns olika möjligheter. Vad skulle man då ha gjort? Vad gjorde
            Mazowiecki och Havel och alla andra för fel? Vad skulle de ha
            gjort i stället? Vilket var alternativet?
          </note>
          <note>
            Jag tror faktiskt inte att det existerade något alternativ. I
            den historiskt sett unika situation som reformländerna i Österuropa
            befann sig i var det nödvändigt att med några mycket snabba genomgripande
            reformer skapa åtminstone någonting, ett slags elementär marknadsekonomisk
            struktur, i det tomrum som den kollapsade kommunistiska kommandoekonomin
            lämnade efter sig. Med den reflexionen kan man konstatera att
            det vi utifrån kan göra ungefär är det som
          </note>
          <note>
            Sverige och många andra länder försöker göra. Vi är inriktade
            på att hjälpa till med detta systemskifte, i första hand genom
            kunskapsöverföring. Det är rimligt att vi gör detta.
          </note>
          <note>
            Vi är överens om det, vilket gläder mig. Men något alternativ
            till den övergripande strategin i
          </note>
          <note>
            Östeuropa har jag icke hört talas om. Det är inte särskilt kul
            att i debatt efter debatt höra att något fundamentalt fel gjordes.
            Jag förstår inte riktigt vad man syftar på.
          </note>
          <note>
            Med detta, fru talman, yrkar jag bifall till utskottsmajoritetens
            förslag.
          </note>
          <note type="speaker">
            Anf. 134 PIERRE SCHORI (s) replik:
          </note>
          <note>
            Fru talman! Jag är något förvånad över Håkan
          </note>
          <note>
            Holmbergs inlägg. Kanske är det insikten om att han själv inte
            har så mycket att komma med som gjorde att han ägnade hela sitt
            inlägg åt att angripa oss socialdemokrater för att ha en annorlunda
            syn på marknadsekonomi än han har. Håkan Holmberg sade två meningar
            om vad regeringen gör i
          </note>
          <note>
            Östeuropa: man stöder systemskiftet. Det var två meningar i hela
            anförandet. Resten var ett angrepp på oss.
          </note>
          <note>
            Detta var dessutom ett onödigt angrepp. Det är ju väldigt konstigt
            att han insinuerar att vi socialdemokrater skulle föredra den
            gamla kommunistiska kommandoekonomin, bara för att vi är kritiska
            till delar av den typ av marknadsekonomi som finns. Jag känner
            annars
          </note>
          <note>
            Håkan Holmberg som en intellektuell karl.
          </note>
          <note>
            Det vi diskuterar -- jag citerade en av EG:s östexperter -- är
            vilken typ av marknadsekonomi som man skall ha, om det skall vara
            en ohämmad marknadsekonomi som innebär att marknadskrafterna släpps
            helt fria utan att det finns några sociala inslag. Detta är ju
            samma debatt som vi för i Sverige. Mig veterligt står Håkan Holmberg
            och jag på samma sida i fråga om att man skall ha en social marknadsekonomi,
            i motsats till det som kallas chockterapi, som innebär att man
            är ganska hänsynslös och använder ganska brutala metoder i den
            ekonomiska politiken.
          </note>
          <note>
            Den debatt som nu pågår om hur man skall stödja
          </note>
          <note>
            Ryssland handlar just om detta. De nya miljarderna som vi försöker
            mobilisera skall gå till att också ge Jeltsin möjligheter att
            skapa sociala förutsättningar för att driva marknadsekonomin vidare.
            När Håkan Holmberg försöker konstruera en motsättning i detta
            är det en intellektuellt undermålig debatt som förs.
          </note>
          <note>
            Vi diskuterar samma sak nu som man gjorde när
          </note>
          <note>
            Marshallplanen kom till, efter andra världskriget.
          </note>
          <note>
            Då gällde det också att vid systemskiftet införa en social marknadsekonomi
            -- det var då begreppet myntades. Det skulle icke vara en chockterapi.
            Då vet vi inte hur det hade gått. Det är detta som debatten gäller.
            Det är onödigt att föra någon annan typ av debatter.
          </note>
          <note type="speaker">
            Anf. 135 HÅKAN HOLMBERG (fp)
          </note>
          <note>
            replik:
          </note>
          <note>
            Fru talman! Pierre Schori tycker att det är konstigt att jag
            valde att angripa ett synsätt som jag har tyckt mig märka flera
            gånger i Pierre Schoris olika framträdanden i dessa frågor och
            att jag inte talade så mycket om det som står i betänkandet. Det
            är så många andra som har talat om betänkandet att jag tyckte
            att jag kunde ta mig den friheten.
          </note>
          <note>
            Debatten om innehållet i betänkandet sammanfattade jag, som jag
            tror, ganska rättvisande i början. De sakliga skillnaderna mellan
            majoriteten och Socialdemokraterna är mycket måttliga. Däremot
            är det ett problem för just den intellektuella nivån i debatten
            om Östeuropa att man gång på gång framträder och formulerar sig
            som om det hade gjorts något fundamentalt fel av de demokratiska
            krafter som har tagit över i dessa katastrofdrabbade länder, som
            om det hade funnits något annat att göra än att mycket snabbt
            försöka avskaffa resterna av det gamla systemet och lägga åtminstone
            en grund för ett nytt fungerande system.
          </note>
          <note>
            Pierre Shori säger att den här diskussionen egentligen handlar
            om vilken typ av marknadsekonomi som man skall ha. Förvisso, den
            debatten förs i t.ex. Polen, Ungern och de länder som tidigare
            ingick i Tjeckoslovakien. Den kommer att föras länge, sannolikt
            alltid, mellan demokratiskt inriktade partier. Men det är icke
            samma debatt som förs i Sverige. Det kommer kanhända att bli det,
            om förändringen blir framgångsrik. Men det vi diskuterar och har
            diskuterat under hela detta århundrade är hur man skall utforma
            ett system som i grunden bygger på en fungerande marknadsekonomi
            och demokrati.
          </note>
          <note>
            Den situation som man stod inför i Östeuropa var att man skulle
            avskaffa ett slags feodalt privilegiesystem. Detta skulle dessutom
            göras i en situation när allting som förknippades med den gamla
            statsapparaten hade brutit samman på grund av det styrande partiets
            kollaps. Detta är en fundamentalt annorlunda situation. Om man
            inte vill inse det, kan man inte heller riktigt förstå vad som
            verkligen sker i de östeuropeiska länderna. I
          </note>
          <note>
            och för sig har det genom åren, från
          </note>
          <note>
            Socialdemokraternas håll, sagts mycket som tyder på att man har
            haft svårigheter att riktigt förstå detta historiska skeende.
            Jag vill inte nu gå in ytterligare på detta. Men det skulle vara
            skönt om vi i fortsättningen kunde slippa den typ av slängar som
            av demokrater i Östeuropa mycket väl kan uppfattas som att det
            i Sveriges riksdag finns personer som anser att solidaritet, medborgarforum
            och de baltiska folkfronterna har gjort fel i något väsentligt
            avseende, när de har satsat på snabba systemskiften. Det har de
            inte gjort.
          </note>
          <note type="speaker">
            Anf. 136 SIMON LILIEDAHL (nyd):
          </note>
          <note>
            Fru talman! Jag skall inte uppehålla mig vid intellektuell storpolitik,
            utan jag skall vara jordnära och diskutera och komma med förslag
            om hur man skall kunna öka försäljningen till
          </note>
          <note>
            Östeuropa, kanske framför allt till vårt närområde i Ryssland
            och baltstaterna.
          </note>
          <note>
            Som gammal exportör och företagsledare har jag jobbat länge med
            dessa länder. Jag är fascinerad av de möjligheter som vi har att
            öka våra marknadsandelar och våra affärer. Det är en helt ny värld
            som öppnar sig för oss, med nya möjligheter.
          </note>
          <note>
            Det gäller bara att man skall vara välutrustad. Man skall ha
            tränade exportsäljare och man skall vara utrustad med samma hjälpmedel
            som våra konkurrentländer har beträffande krediter, exportgarantier
            osv. Det är nämligen en osedvanligt svår marknad. Ett av de stora
            problemen för Ryssland är bristen på hårdvaluta.
          </note>
          <note>
            De olika aktörerna -- exportörer och importörer --
          </note>
          <note>
            försöker föra ut så mycket hårdvaluta som möjligt.
          </note>
          <note>
            Exportörerna underfakturerar, och importörerna överfakturerar.
            Det gäller för ett land som Sverige att peka på dessa orättvisor
            och försöka komma till rätta med dem, eventuellt med statlig svensk
            hjälp.
          </note>
          <note>
            Det rör sig om en mycket intressant marknad för
          </note>
          <note>
            Sverige. Jag har de senaste siffrorna över hur exporten har utvecklats.
            I förhållande till år 1991
          </note>
          <note>
            ökade exporten med 17 %. Av de totalt 8,3
          </note>
          <note>
            miljarderna på östområdet faller 3 miljarder på
          </note>
          <note>
            Sovjet. Exporten till enbart Sovjet ökade med
          </note>
          <note>
            23 %. Jag skall bara nämna några ytterligare siffror.
          </note>
          <note>
            Exporten till Baltikum uppgick till 1 miljard, till
          </note>
          <note>
            Polen 2,2 miljarder och till Tjeckoslovakien 1,4
          </note>
          <note>
            miljarder. Det rör sig således om marknader av mycket stor vikt
            för Sverige -- särskilt i dag när vi har ett budgetunderskott
            och vår exportindustri till stor del fortsätter att flytta utomlands.
          </note>
          <note>
            Vi måste satsa på dessa marknader. Vi får inte lyssna till dem
            som säger att det är svåra marknader och att man bara förlorar
            pengar. Så är inte fallet.
          </note>
          <note>
            Vi kan peka på många företag, såsom Tetra Pak som har fem sex
            fabriker och som satsar stenhårt på
          </note>
          <note>
            Ryssland.
          </note>
          <note>
            Även importen har ökat. Den ökade med inte mindre än 32 % under
            föregående år. På bägge håll sker det således markanta ökningar.
          </note>
          <note>
            Det är mot denna bakgrund vi i Ny demokrati har yrkat på att
            man skall öka ramarna för exportkrediterna. I dag är ramen 1 miljard,
            och vi vill öka den till 4 miljarder. Vi har i detta hänseende
            reserverat oss gentemot utskottets åsikt, som säger att en ökning
            från 1 till 4 miljarder av exportkreditramarna skulle medföra
            utomordentligt stora förlustrisker. Jag tycker att det ger uttryck
            för ett mycket snävt tänkande. Med de problem vi har inom den
            svenska industrin i dag, skulle jag vara glad om det fanns några
            förlustrisker. Det är bättre att satsa på dessa marknader och
            att ta vissa välkalkylerade risker.
          </note>
          <note>
            Man får inte glömma att de exportörer som har misslyckats har
            en självrisk på 10 %. Det gör nog att de själva ser till att få
            betalt genom letter of credit och på andra sätt.
          </note>
          <note>
            Jag tror också att det gäller att reformera
          </note>
          <note>
            Exportkreditnämnden. Den är tyvärr alltför byråkratisk. Det återspeglas
            i styrelsen, där det med enstaka undantag bara sitter statliga
            byråkrater. Man måste få in aktivt exportfolk som vet vad det
            är fråga om. I mitt lilla bolag har jag t.ex. med chefen för Tetra
            Pak i Ryssland i styrelsen. Jag tror att det vore mycket välbetänkt
            om Exportkreditnämnden tog med honom i styrelsen. Det är bara
            de som jobbar med affärer i
          </note>
          <note>
            Ryssland och Baltikum och vet hur svårt det är som kan hjälpa
            andra företag in på den fantastiskt intressanta marknad som vi
            i Sverige måste arbeta med.
          </note>
          <note>
            Vi måste också ha investeringskrediter för att komma i gång på
            den marknaden.
          </note>
          <note>
            Exportkreditnämnden tar bara politiska risker och inga kommersiella
            risker. Jag skulle vilja råda utskottet att se till att regeringen
            får fart på investeringskrediterna. Skall man etablera sig med
            en försäljningsorganisation fordras det investeringar i landet.
            För att man skall kunna göra långvariga affärer är enda sättet
            att ha en lokal etablering med ryssar.
          </note>
          <note>
            Jag tror att det över huvud taget skulle vara nyttigt för utrikesutskottet
            och även för näringsutskottet om de snarast möjligt åkte till
            Ryssland. Det är viktigt att vara på plats och se vilka möjligheter
            som där kan erbjudas. Det är endast genom att vistas en eller
            annan vecka i Baltikum, i Ryssland och i Polen som man kan se
            hur de arbetar där. Då kan man också föreslå vilka åtgärder som
            skall vidtas. Att som Exportkreditnämnden gör bara gömma sig och
            säga att det är fråga om utomordentligt stora förlustrisker, tycker
            jag är oacceptabelt. Man brände sina fingrar på stora krediter
            till Cuba och till Nordkorea som vi fortfarande lider av. Man
            förlorade i storleksordningen en halv miljard. Man får dock glömma
            bort detta nu och göra några satsningar i det nya Europa. I annat
            fall får man inte någonting tillbaka.
          </note>
          <note>
            Med dessa ord vill jag bara säga att jag naturligtvis understöder
            vår reservation om att öka ramen för exportkreditgarantier från
            1 miljard till 4 miljarder.
          </note>
          <note type="speaker">
            Anf. 137 PETER KLING (nyd):
          </note>
          <note>
            Fru talman! Jag håller givetvis med den föregående talaren Simon
            Liliedahl om att det är mycket viktigt att utöka exportkrediterna
            om vi skall kunna få litet bättre snurr på Östeuropa. Jag tänker
            inte gå vidare in på den frågan.
          </note>
          <note>
            Jag tänker här i stället gå in på hur Ny demokrati ser på biståndsstödet
            till Östeuropa. Som alla här i kammaren vet anser vi att man inte
            kan ha ett så högt bistånd som vi nu har på 13--14 miljarder utan
            att vi måste skära ner det. Nu när det är så svåra tider i Sverige
            vill vi från Ny demokratis sida skära ned det totala biståndet
            till 7--8 miljarder. Frågan gäller om vi över huvud taget skall
            kunna ge bistånd fortsättningsvis eller om vi skall behöva söka
            bistånd. Om vi inte får ordning på vår ekonomi i
          </note>
          <note>
            Sverige kanske vi får söka bistånd om ett par år.
          </note>
          <note>
            Jag avser nu att tala om Östeuropa och Baltikum.
          </note>
          <note>
            Hur vill vi då fördela biståndet på 7--8 miljarder?
          </note>
          <note>
            Jo, vi vill ge en tredjedel till de baltiska och östeuropeiska
            länderna, en tredjedel till Förenta
          </note>
          <note>
            Nationerna och en tredjedel till frivilliga hjälporganisationer
            och till utbildning och utveckling i tredje världen. Ny demokrati
            vill således satsa 2--3 miljarder på bistånd till
          </note>
          <note>
            Östeuropa. Om inte hela västvärlden gör detta, är jag till 110
            % säker på att vi kommer att få uppleva den största folkvandringen
            någonsin i historien.
          </note>
          <note>
            Om vi inte hjälper folket i Östeuropa att utveckla sig, producera
            och vara självförsörjande är det självklart att de söker sig till
            väst. Jag är också övertygad om att det i så fall kommer att bli
            ett och annat storkrig där borta, om vi inte sätter in krafter
            och hjälper dem.
          </note>
          <note>
            Jag skall ge ett exempel på ett typiskt biståndsprojekt som vi
            från Ny demokrati skulle kunna tänka oss. Som ni vet släpper den
            ryska stålindustrins anläggningar ut en massa skit. Om jag inte
            minns fel bad ryssarna för några år sedan
          </note>
          <note>
            Finland och Norge om en offert för att rena stålindustrin på
            Kolahalvön och modernisera anläggningen. Jag tror att de fick
            en offert på 2
          </note>
          <note>
            miljarder. Detta skulle väl ha utgjort ett ypperligt biståndsprojekt
            för Sveriges del. Vi skulle då kunna använda svensk teknologi
            och svensk arbetskraft, och vi skulle få chansen att lära ryssarna
            hur man skall hantera teknologin och utveckla sin industri.
          </note>
          <note>
            Den stora pluspoängen är att vi i Sverige på köpet skulle få
            renare miljö.
          </note>
          <note>
            Jag vill tala om för ledamöterna här i kammaren att jag tar upp
            dessa frågor ganska mycket på lokal nivå när jag diskuterar med
            olika partier och kommunalpolitiker. De säger då att vi har fullständigt
            rätt i detta. Era partikamrater långt ner i leden tycker alltså
            att det här är rätt. När man kommer hit till riksdagen blir det
            precis tvärtom.
          </note>
          <note>
            Är det bara för att förslagen kommer från ''fel''
          </note>
          <note>
            håll? Ni kan gärna få våra förslag. Vi skall då hålla masken
            och säga att vi inte har kommit med förslagen. Förslagen kan komma
            från vilket parti som helst. Vi tycker att det är sunt förnuft.
          </note>
          <note>
            Om vi skall kunna hjälpa dem i öst måste vi satsa minst en tredjedel
            av biståndet och, vilket Simon
          </note>
          <note>
            Liliedahl var inne på, öka exportkrediterna för att utveckla
            Östeuropa.
          </note>
          <note>
            Fru talman! Jag ställer mig givetvis bakom samtliga de reservationer
            som Lars Moquist har yrkat bifall till.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 15 april.)
          </note>
          <note>
            Ajournering
          </note>
          <note>
            Kammaren beslöt kl. 18.00 att ajournera förhandlingarna till
            kl. 19.00 för middagsuppehåll.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 19.00.
          </note>
          <note>
            10 § Situationen i det tidigare Jugoslavien
          </note>
          <note>
            Föredrogs
          </note>
          <note>
            utrikesutskottets betänkande
          </note>
          <note>
            1992/93:UU21 Situationen i det tidigare
          </note>
          <note>
            Jugoslavien.
          </note>
          <note type="speaker">
            Anf. 138 DANIEL TARSCHYS (fp):
          </note>
          <note>
            Herr talman! I Europa pågår nu för första gången efter andra
            världskriget ett långt, utdraget, grymt och blodigt krig. Det
            är självfallet ett allvarligt bakslag för alla de krafter som
            har arbetat för att göra denna kontinent till en fredens kontinent.
            Det är ännu mer ett bakslag för folken i det forna
          </note>
          <note>
            Jugoslavien, ett land där olika nationaliteter och folkgrupper
            under lång tid kunde hålla ihop. I dag djupnar fiendskapen mellan
            de olika folkgrupperna i detta land.
          </note>
          <note>
            För oss som utifrån betraktar den jugoslaviska tragedin ger den
            anledning både till handling och till reflexion. Det ger anledning
            till handling därför att det är en fullkomligt självklar och naturlig
            impuls för människor som står runt en katastrof att rusa till
            undsättning och försöka göra vad man kan för att lindra lidandet
            för de människor som är drabbade.
          </note>
          <note>
            Det är därför självklart för Sverige att vi tar emot flyktingar
            från krigets Jugoslavien. Det är självklart att vi på de sätt
            vi kan försöker ingripa också på platsen med olika typer av katastrofbistånd.
            För svenskt vidkommande har det huvudsakligen kanaliserats via
            Förenta nationernas flyktingkommissariat men också via en del
            frivilligorganisationer som är verksamma i
          </note>
          <note>
            Jugoslavien.
          </note>
          <note>
            Riksdagen har under det gångna året haft anledning att flera
            gånger återkomma till frågan och att flera gånger bevilja mer
            pengar för att kunna vidga dessa insatser. Vi har bakom oss en
            kall vinter då människor har frusit i det forna
          </note>
          <note>
            Jugoslavien. Jag vill erinra om att riksdagen i december beviljade
            ytterligare 150 miljoner för insatser. Därefter återkom regeringen
            med anhållan om ytterligare 150 miljoner, och det är nu på tal
            att ytterligare spä på dessa insatser. Det är fullkomligt självklart
            att Sverige måste bidra till detta arbete.
          </note>
          <note>
            Det är också självklart att Sverige bidrar med opinionsbildning
            i de internationella organisationerna. Jag vill särskilt nämna
          </note>
          <note>
            Corellgruppens insatser för att förbereda tillkomsten av en krigsförbrytartribunal.
            Rätten må förefalla bräcklig ställd inför de våldsamheter som
            pågår i Jugoslavien. Men vi måste värna folkrätten och skyddet
            för de mänskliga rättigheterna. Vi måste se till att respekten
            upprätthålls genom att det finns rättsinstanser som kan döma de
            brottslingar som har begått de oerhörda våldsamheter och grymheter
            som vi sett i det forna
          </note>
          <note>
            Jugoslavien.
          </note>
          <note>
            Herr talman! Det finns alltså ett behov av handling, men det
            finns också ett behov av reflexion. Krisen i Jugoslavien ger anledning
            till många funderingar och många tankar på vad vi kan göra i framtiden
            för att förhindra denna typ av utveckling. Det är helt klart att
            det råder ett djupt samband mellan denna kris och den ekonomiska
            nedgången i Europa. Det är när ekonomin sviktar som de etniska
            motsättningarna får fart. Vi ser alltför många exempel på detta
            även i det forna Sovjetunionen.
          </note>
          <note>
            Det är också därför som arbetet med att utveckla ekonomin är
            en viktig krigs- och konfliktförebyggande insats. Vi måste fundera
            mycket djupt och mycket grundligt över frågan om vad vi i framtiden
            kan göra för att förhindra våld av den typ vi ser i Jugoslavien.
            Jag tror att det finns utrymme för insatser på en mängd olika
            områden.
          </note>
          <note>
            Vi måste försöka stärka den bräckliga fredsordning som finns
            i Europa. Man har de senaste månaderna talat mycket om FN:s tillkortakommanden,
            ESK:s tillkortakommanden och EG:s misslyckade försök att medla.
            Det finns förvisso anledning att rikta självkritik mot alla dessa
            organ som vi antingen är medlemmar i eller vill bli medlemmar
            i. Samtidigt skall vi inte glömma bort de stora insatser som har
            gjorts.
          </note>
          <note>
            Flyktingkommissariatet arbetar framgångsrikt.
          </note>
          <note>
            Stora mängder förnödenheter forslas fram av modiga människor
            till de svältande och de lidande i ofta isolerade bergsbyar och
            bergsstäder. Den militära övervakningen har också börjat fungera.
          </note>
          <note>
            Den fyller en funktion även om mandatet är mycket begränsat.
          </note>
          <note>
            Om ett fredsavtal träffas enligt Vance-Owenplanen, eller enligt
            någon annan plan som kan tänkas komma som en vidareutveckling
            av den planen, är det sannolikt att det behövs en internationell
            övervakningsstyrka. Sverige bör då enligt min uppfattning vara
            berett att delta i detta nödvändiga övervakningsarbete.
          </note>
          <note>
            Vi måste fundera över hur vi i framtiden skall få bättre möjligheter
            att utifrån reagera på regionala konflikter. Kan ESK bli en fredsordning,
            en stram regim som reagerar aktivt och effektivt motverkar etniska
            och regionala konflikter? Än så länge är
          </note>
          <note>
            ESK en mycket viktig process med betydande legitimitet och betydande
            landvinningar bakom sig.
          </note>
          <note>
            Men det är inte någon operativ organisation som kan skicka trupper
            eller som kan gripa in och förhindra våldsutbrott.
          </note>
          <note>
            Vi måste delta i den dialog som pågår i Europa om hur man skall
            kunna göra ESK mer aktivt och mer effektivt i sitt arbete. Sannolikt
            måste det slås en brygga mellan ESK som beslutsfattande och opinionsbildande
            organisation och andra organ som är mer operativa och har möjligheter
            att sätta aktiva åtgärder i verket. Hela den diskussion som förestår
            om den gemensamma europeiska säkerhetspolitiken är intimt förknippad
            med behovet att ingripa i regionala konflikter av den typ som
            Jugoslavienkrisen exemplifierar.
          </note>
          <note>
            Herr talman! Jag tror att vi har mycket arbete kvar när det gäller
            att analysera Jugoslavienkrisen och ur våra lärdomar av denna
            kris konstruera en bättre ordning i Europa och ett bättre sätt
            att angripa de problem vi nu står inför. När det kalla kriget
            blåst bort har vi ändå kvar en kontinent där det finns grogrund
            för många små konflikter. Det är en typ av säkerhetspolitisk situation
            som vi tidigare inte har mött men som vi nu på allvar kommer att
            möta på många ställen på kontinenten. Jag är övertygad om att
            de bittra lärdomarna av Jugoslavienkrisen måste bearbetas mycket
            noga för att möta det nya läget.
          </note>
          <note>
            Herr talman! Utrikesutskottet är enigt i sitt betänkande. Vi
            tar ställning till ett antal motioner.
          </note>
          <note>
            Vi ställer oss bakom en aktiv svensk politik i
          </note>
          <note>
            Jugoslavienkrisen. Vi är engagerade och ställer oss inte vid
            sidan av. Det är en humanitär plikt för
          </note>
          <note>
            Sverige att hjälpa de otaliga offren för den här konflikten.
            Låt oss gemensamt fundera över och arbeta på hur vi bäst skall
            kunna utföra den uppgiften.
          </note>
          <note type="speaker">
            Anf. 139 VIOLA FURUBJELKE (s):
          </note>
          <note>
            Herr talman! Fruktansvärda bilder från krigets
          </note>
          <note>
            Bosnien når oss dagligen genom TV:s utsändningar. När man tror
            att man redan har sett det värsta, visas än mer fasansfulla bilder.
            Det är bilder som de som visades i morse på bosniska barn som
            på sin skolgård blivit offer för serbiska krypskyttars kulor.
            Man känner sorg och vrede, men också vanmakt inför den här ofattbara
            dårskapen.
          </note>
          <note>
            Kriget i det tidigare Jugoslavien har ställt FN:s humanitära
            arbete och internationella konfliktlösning inför oerhörda svårigheter.
            Otaliga vapenvilor har under stor möda ingåtts och sedan snabbt
            brutits. Man kan i efterhand tycka att alla hittillsvarande insatser
            från internationella organisationer har varit för små och kommit
            för sent. För att få ett slut på det folkmord på muslimska bosnier
            som pågår krävs flera kraftfulla åtgärder och ett större engagemang
            från världssamfundet.
          </note>
          <note>
            Herr talman! Kriget i Bosnien kräver åtgärder på kort och på
            lång sikt. På kort sikt måste FN på allvar överväga hur man skall
            gå till väga för att se till att den etniska resningen, som om
            den lyckas i
          </note>
          <note>
            Bosnien kan få sin efterföljd i andra konflikter i
          </note>
          <note>
            Europa, skall få ett snabbt slut.
          </note>
          <note>
            Några av de allra grövsta grymheter som man kan föreställa sig
            begås mot kvinnor och barn.
          </note>
          <note>
            Systematiska våldtäkter används som medel i kriget. I två socialdemokratiska
            motioner för vi, mot den här bakgrunden, fram krav på att regeringen
            tar initiativ till att den internationella rätten på det här området
            stärks.
          </note>
          <note>
            Vi kräver bl.a. att regeringen tar initiativ till en bindande
            FN-konvention där det klart framgår att våldtäkt som medel i krig
            uttryckligen skall definieras som krigsförbrytelse. Man kan säga
            att vi har blivit halvvägs tillgodosedda genom att regeringen
            säger sig vilja ta initiativ till en FN-
          </note>
          <note>
            resolution med denna innebörd under höstens generalförsamling.
            Vi har därför inte reserverat oss. Det är som Daniel Tarschys
            sade ett enigt utskott som står bakom betänkandet.
          </note>
          <note>
            Men det betyder inte att vi tycker att det är tillräckligt med
            en resolution. Vi anser att det bör vara en bindande konvention.
            Den här uppfattningen delas av kvinnliga ledamöter från alla riksdagspartier
            här i riksdagen. Vi kommer därför gemensamt, här och i andra forum,
            att fortsätta att kräva en bindande FN-konvention som särskilt
            tar upp och definierar sexuellt våld som vapen i krig och konflikter
            som krigsförbrytelser.
          </note>
          <note>
            Herr talman! Jag har inte för dagen några andra yrkanden, utan
            biträder utskottets betänkande.
          </note>
          <note type="speaker">
            Anf. 140 INGER KOCH (m):
          </note>
          <note>
            Herr talman! Kriget i Bosnien har nu pågått i ett år.
          </note>
          <note>
            Det är ett krig som av alla bedömare anses överträffa andra världskriget
            när det gäller brutalt våld mot civilbefolkningen i form av massmord,
            våldtäkter, tortyr och deportationer och där offrens enda brott
            är deras nationella eller religiösa tillhörighet. Det är ett krig
            som upprör och engagerar oss alla. Vi kan också genom massmedier
            dagligen följa detta mänskliga lidande och den materiella förstörelsen.
          </note>
          <note>
            Det är i den etniska resningens namn som muslimska civila i det
            serbiskkontrollerade områdena inte bara utsätts för militära attacker,
            utan också för utstuderade grymheter, systematiskt genomförda
            massvåldtäkter och avsiktligt framkallad svält. Minst 25 000 människor
            har hittills blivit krigets offer. De flesta har varit civila,
            och många har varit kvinnor och barn. Mer än tre miljoner människor
            -- muslimer, kroater och serber -- har tvingats fly.
          </note>
          <note>
            Att allvarliga övergrepp har begåtts av såväl kroater som muslimer
            är klarlagt. Det har också konstaterats att förband från själva
            Kroatien har varit engagerade i Bosnien. Men det internationella
            samfundet är enigt i bedömningen att den tyngsta skuldbördan i
            dag vilar på serberna.
          </note>
          <note>
            Trots att upprepade överenskommelser om vapenvila mellan de stridande
            parterna slutits, besköts Sarajevo återigen av serbiska styrkor
            för några dagar sedan. Även det speciella eldupphöravtalet för
            Srebrenicaområdet bröts på måndagen och minst 56 människor, därav
            15 barn, dödades och 73 personer skadades allvarligt då staden
            besköts av artilleri. Flera planerade FN-
          </note>
          <note>
            hjälpsändningar till östra Bosnien avbröts därför av säkerhetsskäl.
          </note>
          <note>
            Sverige har vid ett flertal tillfällen, både bilateralt och i
            olika internationella forum, skarpt fördömt de serbiska styrkornas
            anfall och grymheter mot den muslimska civilbefolkningen. Det
            skedde senast vid belägringen och beskjutningen av staden Cerska
            i östra Bosnien för två veckor sedan.
          </note>
          <note>
            Utrikesministern sade då i ett uttalande att de serbiska militära
            ledarnas vägran att låta FN bistå de sårade och flyktingarna med
            humanitär hjälp efter stadens fall var ett grovt brott mot internationell
            humanitär rätt. Hon sade också att de ansvariga för dessa grymheter
            måste personligen ställas till svars.
          </note>
          <note>
            Vidare fastslog utrikesministern att FN,
          </note>
          <note>
            Internationella rödakorskommittén och andra organisationer ovillkorligen
            måste ges möjligheter att bistå sårade, sjuka och hungrande människor
            i
          </note>
          <note>
            Bosnien-Hercegovina. Striderna och illdåden mot civilbefolkningen
            måste upphöra. De olika befolkningsgruppernas politiska ledare
            måste slutföra fredssamtalen i FN för att en ännu djupare tragedi
            skall kunna undvikas i före detta
          </note>
          <note>
            Jugoslavien.
          </note>
          <note>
            För att försöka få ett slut på detta krig har USA i
          </note>
          <note>
            FN:s säkerhetsråd föreslagit införande av nya hårda sanktioner
            mot Serbien-Montenegro. Men sedan Ryssland hotat att inlägga sitt
            veto mot förslaget uppsköt säkerhetsrådet behandlingen av sanktionerna
            i två veckor.
          </note>
          <note>
            Under tiden finns det stor risk för att kriget fortsätter. Situationen
            för invånarna i det krigshärjade områdena i före detta Jugoslavien
            blir värre för var dag som går. Tyvärr tvingas vi konstatera att
            FN hittills misslyckats med att förhandlingsvägen få ett slut
            på kriget och de våldshandlingar som detta för med sig.
          </note>
          <note>
            Det krävs nu att FN:s medlemsländer kan enas om kraftfulla insatser
            för att lösa situationen. Annars riskerar organisationen att stå
            inför ett totalt misslyckande. Världens nationer behöver ett starkt
            och handlingskraftigt FN som inte tvekar att på alla sätt försvara
            freden.
          </note>
          <note>
            Även EG har här ett ansvar, och kritik har också riktats mot
            att inte heller EG har lyckats leva upp till sitt ansvar när det
            gäller krisen i det forna
          </note>
          <note>
            Jugoslavien. Mycket görs emellertid som Daniel
          </note>
          <note>
            Tarschys redan har nämnt i sitt anförande.
          </note>
          <note>
            Ett exempel är att för att sätta ytterligare press på de serbiska
            ledarna övervakar nu NATO på uppdrag av FN med hjälp av stridsplan
            att FN:s flygförbud över Bosnien upprätthålls.
          </note>
          <note>
            Herr talman! Det enhälliga beslutet i FN:s säkerhetsråd att inrätta
            en internationell tribunal för att pröva fall om krigsförbrytelser
            i det tidigare
          </note>
          <note>
            Jugoslavien är ett exempel på att världens nationer inte tolererar
            så omfattande och hänsynslösa brott mot de mänskliga rättigheterna
            och mot rättsstatens principer som nu sker. Respekten för människovärde
            och för folkrätten kräver att de illdåd som begås inte förblir
            ostraffade.
          </note>
          <note type="speaker">
            Anf. 141 BIRGITTA HAMBRAEUS (c):
          </note>
          <note>
            Herr talman! Sverige har som ordförande i
          </note>
          <note>
            Europeiska säkerhetskonferensen, ESK, ett särskilt stort ansvar
            för att finna nya infallsvinklar för konfliktlösning i det forna
            Jugoslavien.
          </note>
          <note>
            ESK är en unik samarbetsform mellan alla Europas stater, USA
            och Canada samt med Japan som observatör. Man utgår från det nya
            vidgade säkerhetsbegreppet och gemensam säkerhet. För att förebygga
            krig är det effektivt att samarbeta ekonomiskt -- det har vi lärt
            från EG:s grundidéer.
          </note>
          <note>
            ESK blir nu mer operativt. Ursprungligen konfererade man och
            skrev resolutioner, med ämnena uppdelade i s.k. korgar, för säkerhet
            och förtroende-skapande åtgärder, för mänskliga rättigheter och
            för ekonomiskt, tekniskt, vetenskapligt och miljömässigt samarbete.
            Fred handlar om allt detta. Efter översynskonferensen i
          </note>
          <note>
            Helsingfors 1992 har dessa ''korgar'' slagits ihop.
          </note>
          <note>
            Alla ämnen kan nu behandlas efter vad som är relevant i varje
            situation.
          </note>
          <note>
            ESK arbetar öppet med ad hoc-grupper i stället för med fasta
            byråkratier. Sammanlagt finns endast 80
          </note>
          <note>
            personer i tjänst vid de tre kontoren i Warszawa,
          </note>
          <note>
            Prag och Wien. Det ger en smidig organisation med stort ansvar
            för ordförandeländerna att ta initiativ.
          </note>
          <note>
            Om man försöker stärka organisationen formellt, är risken uppenbar
            att man kommer i konflikt med alla andra organisationer som finns
            för liknande ändamål, t.ex. EG, ECE, EBRD, OECD, NATO,
          </note>
          <note>
            NACC osv.
          </note>
          <note>
            I stället för att bli en ny byråkratisk koloss kunde
          </note>
          <note>
            ESK se till att man inte hotade någons prestige eller position.
            ESK:s uppgift kunde vara att väcka idéer, ta kontakter med rätt
            personer i alla sina medlemsländer och gärna låta andra etablerade
            organisationer få äran. Detta tycks nämligen väldigt viktigt för
            många. Låt mig ge några exempel.
          </note>
          <note>
            Ungefär samtidigt som Hans Corell lämnat sitt förslag till FN:s
            säkerhetsråd om en internationell krigsförbrytartribunal för att
            rannsaka de stridande i forna Jugoslavien tog FN:s säkerhetsråd
            på franskt initiativ ett beslut om en sådan. Låt det då få äran!
            Huvudsaken är att det goda förslaget genomförs.
          </note>
          <note>
            Ett annat exempel: ESK:s ekonomiska forums möte i Prag i mars
            i år motarbetades enligt tidningsuppgifter av EG, som strax därpå
            sände representanter till den ryska kongressen med ekonomiska
            utfästelser. Men finn då former som ger EG äran för ett fredsbringande
            ekonomiskt samarbete med Ryssland! Släpp all prestige!
          </note>
          <note>
            Samarbeta med alla över alla ämnesgränser! Man kan kanske säga:
            Arbeta litet mer kvinnligt!
          </note>
          <note>
            Det är nödvändigt att regeringen ger stöd till
          </note>
          <note>
            Sveriges fredsrörelser och freds- och konfliktforskare, så att
            de får de resurser som behövs för att kunna utföra sin oumbärliga
            insats för att lösa och läka konflikter inte minst nu i
          </note>
          <note>
            Jugoslavien!
          </note>
          <note>
            Det har aldrig förekommit krig mellan två demokratier. Demokrati
            kräver resonans hos de många människorna. Där har folkrörelserna
            en helt central roll. I totalitära länder lär sig människor att
            till varje pris försöka låta bli att lyda myndigheter och att
            lura dem. Att bygga upp förtroende för en representativ demokrati
            kräver en aktiv medverkan från folkrörelser. Regeringen kan inte
            klara sin uppgift för det forna Jugoslavien som ordförande i
          </note>
          <note>
            ESK utan att anlita folkrörelserna.
          </note>
          <note>
            Under kalla krigets dagar tog Vaclav Havel initiativet till Helsinki
            Citizens Assembly, för en folklig förankring av ESK. Det finns
            HCA-grupper i de flesta central- och östeuropeiska länder. I t.ex.
          </note>
          <note>
            Belgrad samarbetade HCA-representanten med
          </note>
          <note>
            Internationella kvinnoförbundet för fred och frihet,
          </note>
          <note>
            IKFF, och med andra -- också svenska --
          </note>
          <note>
            fredsrörelser som arrangerade en stor fredsmarsch till Jugoslavien
            1991.
          </note>
          <note>
            Den transnationella stiftelsen för freds- och framtidsforskning,
            TFF, i Lund, sänder fredsmissioner till Kosovo och har konkreta
            förslag för en fredsläkningsprocess. Det kostar oerhört mycket
            att skicka soldater och flyg till Jugoslavien, och det är inte
            effektivt för att lösa konflikter. Det är mycket billigare att
            satsa resurserna på folk med vilja och kompetens från de olika
            ESK-länderna att som medmänniskor möta konstruktiva grupper åtminstone
            i de delar av Jugoslavien där konflikten inte övergått till krig,
            och visa på vägar ur kriget, t.ex. i Kosovo. IKFF föreslår att
            förhandlingarna utökas med en konkret plan för återuppbyggnad
            av de krigsdrabbade länderna, så att man visar att det finns en
            fortsättning efter kriget, ett alternativ till att fortsätta att
            slåss. Lockande projekt som följd av vapenvilan, kan göra vapenvila
            attraktiv.
          </note>
          <note>
            Centrum bör skapas med internationell expertis på konfliktlösning.
            Fred -- inte krig -- måste organiseras med all vår kraft.
          </note>
          <note>
            Herr talman! Till utskottets betänkande är fogad en utskrift
            av en utfrågning som arrangerats av utrikesutskottet, där olika
            experter delat med sig av sin kunskap om Jugoslavien. Sverige
            skulle som ordförande i ESK kunna mobilisera människor från alla
            ESK:s medlemsländer med kompetens från andra områden än man vanligen
            anlitar i diplomatiska kretsar och i försvarssammanhang.
          </note>
          <note>
            ESK:s öppna konstruktion och helhetsperspektiv underlättar sådana
            initiativ.
          </note>
          <note type="speaker">
            Anf. 142 MARGARETA VIKLUND (kds):
          </note>
          <note>
            Herr talman! Kriget i Jugoslavien får aldrig uppfattas som en
            olycklig men isolerad företeelse i
          </note>
          <note>
            Europas sydöstra hörn. Grymheterna, som är av sällan skådat slag,
            måste upphöra, i dag eller helst just nu. Men minst lika viktigt
            är att få ordning på den instabilitet som situationen i det tidigare
          </note>
          <note>
            Jugoslavien skapar i hela den internationella säkerheten.
          </note>
          <note>
            Jag vill inledningsvis påpeka att det är viktigt att fastslå
            att det inte rör sig om en konflikt där tre jämbördiga parter
            står mot varandra. Egentligen stod det klart redan från krigets
            början att Bosniens muslimer skulle bli den värst drabbade parten,
            trots att de var den största befolkningsgruppen i
          </note>
          <note>
            Bosnien-Hercegovina.
          </note>
          <note>
            Även om retoriken i Jugoslavien ger sken av att det rör sig om
            en etnisk och religiös konflikt, finns det ingenting som egentligen
            pekar åt det hållet. Vad det rör sig om är hänsynslösa maktambitioner
            framför allt från den serbiska statsledningen men också i viss
            mån från den kroatiska statsledningen.
          </note>
          <note>
            Båda dessa statsledningar är arvtagare till den nationalist-kommunistiska
            idéfåran.
          </note>
          <note>
            Muslimerna i Bosnien däremot tillhör en kultur som till största
            del överensstämmer med europeisk standard, även om man inte har
            samma religiösa och kulturella bakgrund.
          </note>
          <note>
            Innan kriget började hade diskussionerna och planerna på demokratisering
            kommit långt. De bosniska muslimernas sekulariserade variant av
            islam innebar att de levde i fredlig samexistens med andra trosuppfattningar
            och religioner i sitt land och i andra länder, samtidigt som de
            var en motpol till religiös fanatism och extremism. Deras framför
            allt urbana moderna levnadssätt gjorde att de inte skilde sig
            från andra folk i Europa. Inställningen hos Bosniens muslimer
            var en bidragande orsak till att personer från tre folkslag kunnat
            leva fredligt sida vid sida och även kunde ingå äktenskap med
            varandra.
          </note>
          <note>
            Den tidigare fredliga samexistensen mellan serber, muslimer,
            kroater och andra minoriteter hade kunnat ge Europas folk lysande
            exempel på tolerans, respekt och vänskap. Men så har det i stället
            blivit tvärtom.
          </note>
          <note>
            Serbernas påståenden om islamisk fundamentalism i Bosnien-Hercegovina
            är grundlösa. Tvärtom, om västvärlden inte lyckas med att återställa
            drägliga livsvillkor för Bosniens muslimer, kommer det att kasta
            mer bensin på den islamiska fundamentalismens brasa och uppamma
            ännu mer oförstående och hat mellan öst och väst, islamisk och
            västerländsk kultur.
          </note>
          <note>
            För mig är bilden klar. Extrema krafter som i dag huvudsakligen
            stöds av Iran får genom den nuvarande situationen i det tidigare
            Jugoslavien argument för att västvärlden direkt eller via internationella
            organisationer ensidigt agerar i egna intressen och till nackdel
            för världens muslimer.
          </note>
          <note>
            Många ser Bosniens muslimer som ett lättfångat obeväpnat byte,
            vilket de också verkar vara.
          </note>
          <note>
            Det får inte ske att fundamentalisterna ges näring i sin syn
            på västerländskt handlande eller brist på handlande. Det skulle
            vara mycket negativt för oss samt för de länder som anser att
            en modern och pluralistisk livsstil är förenlig med islam. Jag
            talar i perspektivet av medmänsklighet och människors lika värde
            oavsett ras, religion, kön osv.
          </note>
          <note>
            Uppbackade av Slobodan Milosevic och anförda av
          </note>
          <note>
            Radovan Karadzics behärskar serberna nu mer än
          </note>
          <note>
            70 % av landet, vilket de är klart nöjda med.
          </note>
          <note>
            Därför sitter de nu vid förhandlingsbordet och ger sken av förhandlingsvilja.
            Men den sitter inte djupare än att de nekar att skriva under en
            fredsuppgörelse. Under tiden pågår mördande och förintelse, samtidigt
            som nya landområden underkuvas.
          </note>
          <note>
            Väl medvetna om att Vance-Owen-planen, när den en gång undertecknats,
            ger dem i stora drag full kontroll över stora områden i ett s.k.
            självständigt
          </note>
          <note>
            Bosnien, väntar serberna på att få genomföra nästa steg. På sikt
            blir det nämligen inga problem för
          </note>
          <note>
            Serbien att införliva autonoma serbiska områden i
          </note>
          <note>
            Bosnien den dag som uppmärksamheten förflyttats från Jugoslavien.
          </note>
          <note>
            Vad Jugoslavienfrågan behöver är ett paket med kraftfulla åtgärder.
            Det som har åstadkommits hittills vittnar, om man vill vara vänlig,
            om god vilja och genuin upprördhet. Men de insatserna kommer aldrig
            att räcka. Matsändningar genom vägkonvojer och luftsändningar,
            medling, tribunaler för att döma krigsförbrytare, flygplan för
            att freda luftrummet osv. mildrar bara symptomen.
          </note>
          <note>
            Sjukdomen kommer dock att alltid finnas där, om inte FN:s säkerhetsråd
            precis som inför
          </note>
          <note>
            Kuwaitkrisen tar sitt förnuft till fånga och inser vad det egentligen
            handlar om, ett folkmord och underkuvande och förnedrande av ett
            helt folk.
          </note>
          <note>
            Som vanligt är det civilbefolkningen som drabbas värst. Det verkar
            som en självuppfyllande profetia, eftersom kvinnor och barn aldrig
            får eller kan försvara sig. 40 000--60 000 systematiska våldtäkter
            på kvinnor och barn upprör och pekar på behovet av att den internationella
            humanitära rättens regler särskilt uppmärksammar och fördömer
            sexuellt våld mot kvinnor som krigshandling. Det handlar om att
            hävda grundläggande mänskliga rättigheter.
          </note>
          <note>
            En plan från säkerhetsrådet med välunderbyggda hot om kraftfulla
            sanktioner är Bosniens och därmed världsfredens hopp. I detta
            fall, vilket inte skedde i Kuwaitkriget, måste Ryssland ta en
            lika stor del av ansvaret. Annars lurar en lika stor fara som
            den islamiska fanatismen/fundamentalismen, som jag nyss talade
            om.
          </note>
          <note>
            Ryssland, som till stora delar ställer sitt hopp till de demokratiska
            krafter som anförs av Boris Jeltsin, hyser tyvärr även nationalist-kommunistiska
            krafter -- och här inverkar även slaviskt släktskap --
          </note>
          <note>
            som starkt sympatiserar med serberna. Dilemmat är att utan ett
            samarbetsvilligt Ryssland kan säkerhetsrådet inte få ett slut
            på kriget i
          </note>
          <note>
            Jugoslavien. Samtidigt är det så att en ohämmad serbisk expansion
            med fortsatt etnisk rensning ger inspiration åt Rysslands mörka
            krafter.
          </note>
          <note>
            Situationen i det tidigare Jugoslavien är kanske ett större hot
            mot världsfreden än vad vi tidigare har förstått. Här behöver
            alla goda krafter, idéer och andra insatser samverka. Ansvaret
            är stort och tungt på oss som i dag är aktiva politiker. Jag anser
            att Sverige måste använda alla sina till buds stående medel och
            sin internationella goodwill för att få ett stopp på mördandet,
            förnedrandet och utrotningen av ett helt folk.
          </note>
          <note>
            Sveriges insats måste i första hand inriktas på att förmå säkerhetsrådet
            att vidta kraftfulla insatser som hejdar kriget och tvingar serberna
            att vara mera tillmötesgående vid förhandlingarna.
          </note>
          <note>
            Herr talman! Jag tillstyrker utskottets betänkande.
          </note>
          <note type="speaker">
            Anf. 143 HÅKAN HOLMBERG (fp):
          </note>
          <note>
            Herr talman! Låt mig börja med att instämma -- jag tror helt
            och hållet -- i Margareta Viklunds utomordentligt insiktsfulla
            och engagerade anförande.
          </note>
          <note>
            Jag har varit ledig från utskottet medan den här frågan behandlats.
            Jag väljer därför att i första hand göra några ytterligare kommentarer
            vid sidan av det betänkande som har lagts fram.
          </note>
          <note>
            Medan ESK, FN och EG för jag vet inte vilken gång i ordningen
            försöker samla sig till någon form av mer kraftfullt agerande
            när det gäller konflikten i det f.d. Jugoslavien, pågår framför
            våra ögon, mitt i Europa, en utveckling som i ett slag kan beröva
            dessa organisationer och hela det internationella samfundet all
            trovärdighet som skydd för vår gemensamma säkerhet.
          </note>
          <note>
            Här har många talare uppehållit sig vid brotten mot de mänskliga
            rättigheterna, övergreppen mot civilbefolkningen. Men kriget i
            Bosnien-
          </note>
          <note>
            Hercegovina handlar inte bara om detta. Det innebär också att
            en internationellt erkänd stat, en av FN:s och ESK:s egna medlemsstater,
            riskerar att krossas och annekteras.
          </note>
          <note>
            I en liten skrift som nyligen kom ut -- från
          </note>
          <note>
            Centralförbundet Folk och försvar tror jag det var -- skriver
            Gunnar Jervas om etnisk rensning som vår tids krig, den form av
            krig, angrepp och annekteringar som är möjlig i den nya världsordning
            som har skapats efter det kalla krigets slut. Vad det helt enkelt
            går ut på är att man genom terror mot civilbefolkningen försöker
            skapa fakta som sedan inte går att upphäva, fakta som innebär
            att människor tvingas bort från sina hem, från de landsändar där
            de bor, för att man sedan skall kunna steg för steg ansluta dessa
            landsändar till någon lämplig grannstat, i detta fall uppenbarligen
            Serbien.
          </note>
          <note>
            Genom att man formellt inte förklarar krig mot
          </note>
          <note>
            Bosnien-Hercegovina, för det har man ju inte gjort -- tekniskt
            sett är det ett slags inbördeskrig --
          </note>
          <note>
            är den uppenbara uträkningen att man skall komma undan de internationella
            aktioner som skulle kunna tänkas, ifall man höll sig till traditionell
            krigsförklaring.
          </note>
          <note>
            Serbiska styrkor har avskurit en rad stora och små bosniska städer
            från omvärlden. I vintras gav man ett erbjudande, som det hette,
            om fri lejd för
          </note>
          <note>
            Sarajevos invånare. Naturligtvis uppfattades detta på bosniskt
            håll som ännu ett uttryck för den etniska rensning som redan drivits
            mycket långt i andra delar av landet.
          </note>
          <note>
            Något liknande måste man säga om det som nu utspelas i Srebrenica.
            Det är naturligtvis bra, glädjande, utomordentligt att människor
            kan evakueras från en säker död. Men samtidigt innebär ju det
            som händer att det tas ytterligare steg mot just det serbiska
            krigsmålet, att få bort alla som inte är serber i de här delarna
            av landet.
          </note>
          <note>
            Frågan är naturligtvis: Kan Bosnien-Hercegovina över huvud taget
            existera, överleva som stat, om dess stora städer, dess huvudstad,
            intas och de invånare som överlevt svält och kyla jagas på flykten?
            Och hur agerar det internationella samfundet, om ett sådant scenario
            blir verklighet?
          </note>
          <note>
            Frågan är fundamental. Om Serbien -- eller
          </note>
          <note>
            Jugoslavien, vilket man vill -- tillåts annektera en av
          </note>
          <note>
            FN:s och ESK:s medlemmar, alternativt dela landet t.ex. med Kroatien,
            som man har spekulerat om, förlorar ett folk sitt hemland, mitt
            i Europa.
          </note>
          <note>
            Samtidigt öppnas dörren för motsvarande aktioner på andra håll.
          </note>
          <note>
            Det mest uppenbara exemplet, men långt ifrån det enda, är att
            spärrarna kan hävas för en ny revanschsugen regim i Ryssland att
            åter ockupera och annektera de baltiska staterna. Bosniens öde
            påverkar hela Europas fred och säkerhet.
          </note>
          <note>
            Nationernas förbund gick en gång under därför att organisationen
            inte förmådde göra någonting för att förhindra det fascistiska
            Italiens annektering av
          </note>
          <note>
            Etiopien. Det finns en påtaglig risk att den nya internationella
            ordningen kan gå under på grund av olika organisationers och världssamfundets
            oförmåga att göra någonting för att förhindra det national-kommunistiska
            Serbiens försök att indirekt, etappvis, annektera ett grannland.
          </note>
          <note>
            Som Margareta Viklund påpekade, har den ovanliga civilisationen
            i Bosnien-Hercegovina länge avspeglat, på ett säreget men intressant
            sätt, många av Europas bästa värden: pluralism, samexistens, öppenhet.
            Ironiskt nog var det just den politiska ledningen i Bosnien-Hercegovina,
            tillsammans med ledningarna i republikerna
          </note>
          <note>
            Makedonien och -- i någon mån -- Slovenien, som försökte anstränga
            sig mest för att hålla samman det tidigare Jugoslavien. Nu är
            det medborgarna i denna f.d. jugoslaviska republik som riskerar
            att bli ett permanent flyktingproblem, ett slags palestinskt flyktingproblem
            mitt i Europa.
          </note>
          <note>
            Det dras paralleller i olika sammanhang mellan det som sker i
            Bosnien och andra folkmord, t.ex.
          </note>
          <note>
            förintelsen under andra världskriget. Man skall naturligtvis
            vara mycket försiktig med den typen av paralleller. Förintelsen
            var unik, och jag tror inte att Inger Koch på allvar menade det
            hon sade när hon beskrev kriget i det f.d. Jugoslavien som värre
            än andra världskriget i bl.a. de avseenden som gäller deportationer
            och utrensningar av människor på grund av deras härkomst.
          </note>
          <note>
            Men det finns naturligtvis en koppling. Den primitiva nationalismen
            är densamma hela tiden.
          </note>
          <note>
            Någon lärdom är det ändå rimligt att man drar av
          </note>
          <note>
            Europas 1900-talshistoria, nämligen den att tyranner och folkmord
            måste stoppas i tid.
          </note>
          <note>
            Det talas här i talarstolen och på andra ställen om att man borde
            sätta in fler sanktioner. Sannolikt är det så att sanktioner är
            ganska meningslösa i det läge vi har. Det förefaller som om det
            är kriget som sådant som håller Slobodan Milosevic och hans gäng
            kvar vid makten. Om konflikten avvecklas förlorar de sitt existensberättigande
            som ledare för den serbiska staten. Frågan är om sanktionsvapnet
            över huvud taget är relevant i detta krig.
          </note>
          <note>
            Sverige som stat kan naturligtvis göra ganska litet.
          </note>
          <note>
            Vi är inte med i alla de internationella organisationer som skulle
            kunna göra någonting.
          </note>
          <note>
            Där vi är med anstränger vi oss för att på bästa sätt åtminstone
            försöka mildra de direkta följderna av det som sker -- det vet
            jag, och det vet vi alla.
          </note>
          <note>
            Corellinitiativet är nog det bästa internationella initiativ
            som har tagits.
          </note>
          <note>
            Dilemmat kvarstår ändå. Fredsbevarande insatser förutsätter att
            det finns en vilja till fred från dem som berörs. Här har vi dessutom
            ett fall där det åtminstone i teknisk mening gäller en inre konflikt.
          </note>
          <note>
            I verkligheten är det ju som alla inser inte så.
          </note>
          <note>
            Jag tror att det är nödvändigt att vi förstår att vi måste börja
            tänka om när det gäller att definiera problemsituationer som kan
            föranleda internationella interventioner. Även s.k. inre konflikter
            som är av det slaget att de riskerar att skapa katastrofala följder
            och hota freden i ett mycket större område än just den stat som
            berörs måste rimligen under vissa förutsättningar kunna motivera
            interventioner utifrån.
          </note>
          <note>
            Av allt att döma är det bara NATO eller någon annan tänkbar allians
            av olika länder som realistiskt kan förväntas gripa in för att
            få slut på detta mördande. NATO:s beslut att agera för att upprätthålla
            FN:s flygförbud måste bli ett genombrott. Det räcker sannolikt
            inte med detta.
          </note>
          <note>
            Om det skall leda någon vart tror jag snarare att det beslutet
            måste utgöra ett genombrott för ytterligare insatser av något
            slag, naturligtvis gärna på FN:s uppdrag.
          </note>
          <note>
            Liksom Margareta Viklund tror jag att det viktigaste Sverige
            kan göra är att försöka agera i riktning mot FN:s säkerhetsråd.
            Om det skulle bildas någon form av internationell allians, t.ex.
            på
          </note>
          <note>
            FN:s uppdrag, borde enligt min mening också
          </note>
          <note>
            Sverige kunna medverka i en sådan. Vi skulle inte bara kunna
            medverka sedan en fred har uppnåtts, utan kanske även på det sätt
            som vi var beredda att göra under Kuwaitkriget för att på något
            sätt backa upp en sådan internationell aktion.
          </note>
          <note>
            Utan ett ingripande utifrån tror jag tyvärr att det antagligen
            till sist inte återstår något annat än att man häver vapenembargot
            mot Bosnien-
          </note>
          <note>
            Hercegovina, så att människorna där åtminstone ges en chans att
            försvara sig själva. Om inte ens detta görs betyder det sannolikt
            att världssamfundet låter ett helt folk gå antingen till slaktbänken
            eller i permanent landsflykt. Detta får icke inträffa i Europa
            bara fyra år efter den stora frigörelsen.
          </note>
          <note type="speaker">
            Anf. 144 KENT CARLSSON (s):
          </note>
          <note>
            Herr talman! Det har sagts många insiktsfulla och kloka saker
            i den här frågan under debatten. Jag tänkte gå in på ett område
            som inte har berörts så mycket i dag. Det gäller situationen i
            Kosovo --
          </note>
          <note>
            eller Kosova, som den albanska befolkningen kallar sitt område.
          </note>
          <note>
            Där finns ingen direkt militär konflikt i dag, men det finns
            ett enormt förtryck av den befolkning som lever i Kosovo. Det
            är ett slags apartheidsystem som innebär att man utestängs från
            skolgång och från att besöka olika kulturinstitutioner och badhus.
            Man utestängs från arbeten. De albanska tidningar som funnits
            har stängts. Albanerna har utestängts från demokratiskt inflytande
            genom att man från Belgrad ensidigt har avsatt deras parlament
            och president. Man har svårt att få köpa förnödenheter såsom bensin
            och även vissa matvaror. Det sker nattliga arresteringar, och
            det förekommer även tortyr. Det är ingen direkt militär konflikt,
            men alla de saker jag räknar upp är tecken på att den albanska
            befolkningen förtrycks.
          </note>
          <note>
            Det är ett apartheidsystem. Om vi skulle byta ut
          </note>
          <note>
            ''albansk'' mot ''svart'' skulle vi känna igen situationen ifrån
            södra Afrika och Sydafrikas apartheidpolitik. Jag tycker att man
            kan beteckna den serbiska politiken och Milosevics politik gentemot
            albanerna i Kosovo på samma sätt.
          </note>
          <note>
            Serbien avskaffade 1990 ensidigt Kosovos parlament, president
            och författning. Detta var i strid med den gällande författningen,
            vilken hade fått ett godkännande vid de möten som de europeiska
            staterna har haft. Man stationerade mycket snabbt en stor mängd
            poliser och halvmilitära styrkor i Kosovo. Man har från serbisk
            sida bedrivit en politik som också syftar till etnisk rensning.
            En av förklaringarna till att många kosovoalbaner har kommit till
            Sverige är att det i princip har funnits serbiskstödda resor från
          </note>
          <note>
            Kosovo. Serberna har skrämt folk och sagt att de skall ge sig
            därifrån om de vill överleva.
          </note>
          <note>
            En i Sverige dömd och efterlyst bankrånare leder i dag ett kontor
            i Pristina, huvudstad i Kosovo, vilket har som enda uppgift att
            terrorisera den albanska befolkningen så att den skall fås att
            överväga att fly från detta område. Mot den bakgrunden är det
            förståeligt att vi har fått en hel del kosovoalbanska flyktingar
            till Sverige.
          </note>
          <note>
            När man utsätts för övergrepp mot de mänskliga rättigheterna,
            när risken är stor att man skall inkallas till militärtjänst för
            att tjänstgöra i serbernas krig mot andra muslimer och mot bosnier
            och när man utsätts för ett apartheidförtryck är det åtminstone
            inte i mina ögon konstigt om man väljer att fly.
          </note>
          <note>
            Min oro gäller att den konflikt som finns i Bosnien-
          </note>
          <note>
            Hercegovina mellan Kroatien och Serbien kommer att sprida sig.
            Risken för det framgick av den utfrågning som utskottet hade för
            ett tag sedan om just konflikten i det forna Jugoslavien. En sådan
            utvidgad konflikt i Kosovo skulle nog inte bara avgränsas till
            att vara en intern Jugoslavienkonflikt.
          </note>
          <note>
            Det finns uttalanden och signaler som man måste tolka som att
            både Bulgarien och Albanien och kanske också en del islamiska
            stater är beredda att gå in med militära medel eller skjuta till
            resurser i form av vapen eller pengar i ett sådant läge. Det vore
            oerhört allvarligt för hela Balkanområdet.
          </note>
          <note>
            Jag har pratat med en hel del kosovoalbaner som tyvärr är rädda
            för att det skall bli ett riktigt vapenstillestånd i Bosnien-Hercegovinakonflikten.
          </note>
          <note>
            Jag kan förstå varför. Man ser en uppenbar risk för att serbiska
            styrkor då frigörs ifrån konfliktområden både mot Kroatien och
            inne i
          </note>
          <note>
            Bosnien-Hercegovina. De skulle i det läget kunna komma att användas
            mer aktivt för att krossa den albanska befolkningen i Kosovo och
            deras strävanden mot autonomi eller självständighet.
          </note>
          <note>
            För att förhindra en sådan situation är det viktigt att världssamfundet
            agerar nu -- innan den militära konflikten är i gång. Sverige
            har på vissa områden gjort mycket bra insatser när det gäller
            Kosovo och situationen där. Vi har sett till så att ESK har haft
            delegationer på plats. Vi har också medverkat till att ESK har
            stationerat en observatör i Kosovo.
          </note>
          <note>
            Jag menar dock att Sverige kan göra betydligt mer.
          </note>
          <note>
            Vi kan driva på i frågan om en utplacering av FN-
          </note>
          <note>
            soldater eller s.k. Blå baskrar redan nu för att på det sättet
            försvåra en utvidgning av konflikten. Vi borde också stödja Kosovobefolkningens
            krav på autonomi eller t.o.m. självständighet.
          </note>
          <note>
            Herr talman! Jag skulle avslutningsvis vilja ta fasta på vad
            utskottet skriver om att Sverige stödjer tanken med fredsbevarande
            styrkor. Med det hoppas jag att i den skrivningen ligger att den
            svenska regeringen mycket aktivt driver frågan för att förhindra
            en utvidgning av konflikten. Det finns också en risk att det blir
            en liknande situation som det är i Bosnien-Hercegovina när det
            gäller frågan om internationell rätt och bedömningen om FN får
            ingripa eller inte. Precis som Håkan Holmberg sade behöver man
            inte starta ett formellt krig. Här finns också en konflikt så
            till vida att Serbien betraktar
          </note>
          <note>
            Kosovo som sitt. Kosovo har i och för sig enligt den tidigare
            konstruktionen haft en mycket självständig ställning och betraktar
            sig nu som en i princip självständig stat. På vilket sätt FN,
            med nuvarande statuter och regler, kan gå in i ett sådant läge
            kan bli svårt att avgöra.
          </note>
          <note>
            Det är därför viktigt att redan nu markera att vi ser
          </note>
          <note>
            Kosovo som en självständig enhet och att en attack med militära
            medel skulle ses som en krigsförklaring. Då skulle man kunna använda
            världssamfundets olika medel för att ingripa. För att slippa detta
            är just utplaceringen av FN-styrkor en viktig åtgärd.
          </note>
          <note>
            Herr talman! Jag har velat uppmärksamma kammaren på ett område
            som vi tyvärr bara har diskuterat i flyktingsammanhang men som
            är en viktig del i det forna Jugoslavien. Där sker ett förtryck
            i form av apartheid. Vi kan genom kloka insatser från svensk och
            andra länders sida se till att förhindra och försvåra en utvidgning
            av den militära konflikten.
          </note>
          <note type="speaker">
            Anf. 145 LENNART ROHDIN (fp):
          </note>
          <note>
            Herr talman! Låt mig först få instämma i de två senaste anförandena.
          </note>
          <note>
            Det är med en blandning av uppgiven förtvivlan och närmast desperat
            vrede som många av oss följer det som sker i inbördeskriget i
            det forna Jugoslavien.
          </note>
          <note>
            Det är inför de bestialiska övergrepp mot oskyldiga människor
            och det närmast ofattbara förakt inför mänskligt liv och värdighet
            som visas människor, som till i går kunde vara grannar eller arbetskamrater.
            Det gäller också inför den oförståelse och brist på handlingskraft
            som omvärlden och många andra internationella aktörer visat. Det
            är naturligtvis inför den mer eller mindre aktiva uppmuntran som
            givits de krafter som sökt konfrontation och eskalering av händelseutvecklingen.
          </note>
          <note>
            Det är definitivt inte de måttfulla krafterna, de som sökt försoning
            och kompromiss inom det forna
          </note>
          <note>
            Jugoslavien, som har haft mer än läpparnas stöd från omvärlden.
            Vad Milan Panic skulle ha kunnat förmå göra vet ingen. Men de
            som sökte konfrontation, i Serbien såväl som i den nya republikerna,
            ägnade sig åt systematiskt demontage av Panic i alla internationella
            forum. En försoningens man i Belgrad var ett hot för många intressen.
          </note>
          <note>
            Det här gäller naturligtvis också inför den förlamning som tycks
            ha drabbat oss alla som medmänniskor och medborgare -- inte minst
            i det nya, fria Europa -- inför detta det mest skrämmande som
            har drabbat vår kontinent sedan nazismens fall. I vårt eget land
            tycks engagemanget som en följd av Jugoslavienkrisen bli starkt
            främst när den svenska flyktingmottagningens kapacitet diskuteras.
          </note>
          <note>
            När riksdagen i dag debatterar utrikesutskottets betänkande om
            händelseutvecklingen i
          </note>
          <note>
            Jugoslavien, finns utrikesministern av någon anledning någon
            annanstans. Det är symptomatiskt, inte bara för vårt land, utan
            för hela vår kontinent -- den som för bara tre år sedan dansade
            i frihetens eufori.
          </note>
          <note>
            Det folkmord som pågår varje dag inför våra ögon, där lokala
            ledare inför den väpnade mobben hunsar väldssamfundets representanter
            med uppgift att skänka humanitärt bistånd, tycks redan ha blivit
            vardagsmat på TV-skärmarna i våra hem. Är de humanitära hjälparbetarnas
            uppoffrande närvaro i
          </note>
          <note>
            Bosnien bara ett alibi för omvärldens vankelmod?
          </note>
          <note>
            Herr talman! Det florerar ett stort antal myter i omvärlden,
            vilka tycks syfta till att urskulda frånvaron av ett effektivt
            ingripande för att säkra grundläggande värden för mänsklig samlevnad
            i det forna Jugoslavien.
          </note>
          <note>
            Det som skett i det sönderfallna Jugoslavien, och för den delen
            i resten av det forna kommunistväldet, kan inte förstås utan verklig
            kunskap och insikt i den historia som folken i dessa stater bär
            med sig. Det är en historia som, inte minst för historielösa svenskar,
            kan tyckas obegripligt levande fast den ligger generationer tillbaka
            i tiden.
          </note>
          <note>
            Men, det är en myt att tro att historien är ensam skyldig och
            att omvärlden inte kunde ha gjort något åt den. Det som sker i
            det forna Jugoslavien är i hög utsträckning ett resultat av förhållanden
            och försummelser i modern tid. Det är förhållanden som däremot
            har kunnat gödslas med historiens blodbesudlade minnen och oförätter.
          </note>
          <note>
            Det kommunistiska systemet i Titos Jugoslavien stod onekligen
            för bedriften att hålla de nationella motsättningarna i schack
            -- med våld som så behövdes. Men det eliminerade inte nationalismen
            som människors ideologiska identifikation i ett totalitärt system.
            De djupa ekonomiska och sociala ojämlikheterna närde och förstärkte
            människors känsla av att vara utsatta för nationell diskriminering.
            Kampen för eget livsrum slog ut i blom när kommunismen rämnade
            vid 80-talets slut.
          </note>
          <note>
            När det totalitära systemet i öst föll samman, slog oskuldsfullheten
            ut i blom i väst. Varje försök att i rekordtempo etablera nationellt
            oberoende upplevde, välgrundat eller ej, en stark uppmuntran från
            krafter i den fria världen.
          </note>
          <note>
            Det är en ironi, för att säga det minsta, att två av de stater
            som -- om än inte officiellt -- upplevdes som de främsta uppmuntrarna
            av en snabb slovensk och kroatisk separatism, Tyskland och Österrike,
            i dag kan hänvisa till sina konstitutioner för att just de är
            förhindrade att medverka i ett militärt ingripande för att värna
            liv och frihet. Dessutom är det fråga om konstitutioner som har
            kommit till bl.a. som ett resultat av vad företrädare för dessa
            stater hade för sig på Balkan under andra världskriget. Ett ingripande
            överlämnas gärna åt de två stater som var mest återhållsamma inför
            frågorna om separatism, nämligen USA och Storbritannien.
          </note>
          <note>
            Konflikterna i det forna Jugoslavien låter sig inte heller lösas
            enbart i termer av nationellt självbestämmande. Slovenien var
            i det här sammanhanget kanske unikt. Landets nationella frigörelse
            var i nästan alla avseenden problemfri --
          </note>
          <note>
            om man undantar att den ledde till ett militärt ingripande av
            den federala jugoslaviska armén. Det var emellertid främst en
            följd av att Kroatien tog tillfället i akt att utträda ur federationen
            vid samma tillfälle.
          </note>
          <note>
            Rätten till nationellt självbestämmande kan verka självklar.
            Ett minoritetsfolk i en flerfolksstat, som är i majoritet i en
            del av denna flerfolksstat, anser sig ofta ha rätt till nationellt
            oberoende. Så skedde efter Versaillesfreden, då exempelvis det
            gamla
          </note>
          <note>
            Habsburgväldet föll samman. Så såg kroaterna situationen 1991,
            och så såg de bosniska muslimerna situationen 1992.
          </note>
          <note>
            Men i den nya stat som bildas finns ofta nya minoriteter. Ibland
            kan de vara i majoritet i delar av den nya staten. Så är det t.ex.
            med serberna i
          </note>
          <note>
            Krajina. Oavsett det strikt folkrättsliga, är det inte att förundra
            sig över att de i sin tur anser sig kunna åberopa principen om
            nationellt självbestämmande. Det gäller särskilt om de i antal
            är betydligt fler än invånarna i vissa stater med eget nationellt
            oberoende.
          </note>
          <note>
            Skyddet för nationella minoriteters ställning är en grundläggande
            förutsättning för staters och människors samlevnad. Det utgör
            också en av grundvalarna för de principer som förankrats i den
            europeiska säkerhetskonferensen. Konstitutionellt tillät den federala
            jugoslaviska författningen delstater att bli sjävständiga. Det
            förutsatte emellertid medverkan från minoriteternas sida.
          </note>
          <note>
            Detta satte man sig över -- kanske av psykologiskt förståeliga
            skäl -- men ändock i såväl Kroatien som
          </note>
          <note>
            Bosnien.
          </note>
          <note>
            I de principer för erkännande av nya stater, som EG
          </note>
          <note>
            antog som en följd av den s.k.
          </note>
          <note>
            Badinterkommissionen, förutsattes vidare garantier för de nationella
            minoriteternas ställning.
          </note>
          <note>
            De har inte uppfyllts av vare sig Kroatien eller
          </note>
          <note>
            Bosnien, men de erkändes ändå av EG och omvärlden -- även av
            Sverige.
          </note>
          <note>
            Det enda land, förutom Slovenien, som uppfyllt alla dessa kriterier,
            nämligen republiken
          </note>
          <note>
            Makedonien, har däremot på grund av Greklands ensidiga blockad
            inom EG i det längsta förvägrats erkännande och internationell
            likabehandling.
          </note>
          <note>
            Sverige följde snällt efter för att inte störa relationerna med
            ett kommande ordförandeland i
          </note>
          <note>
            EG under Sveriges medlemskapsansökan.
          </note>
          <note>
            Det jag nu anfört är inte något försök att ursäkta den serbiska
            sidan. Beträffande det som har skett i form av övergrepp och massvåld
            bär serber ansvar för merparten. Långt innan Kroatien och framför
            allt Bosnien förklarade sig självständiga ägde omfattande serbiska
            övergrepp rum. De påskyndade, eller åtminstone urskuldade, kroaternas
            brådska.
          </note>
          <note>
            Redan efter Milosevics maktövertagande stod det klart att en
            mer militant serbisk nationalism stod på programmet. I sitt framträdande
            på Trastfältet i
          </note>
          <note>
            Kosova, den 28 juni 1989 -- på 600-årsdagen av turkarnas fördrivning
            av serberna från Kosovo --
          </note>
          <note>
            lovade Milosevic att slåss för serbernas sak. Han har med all
            önskvärd tydlighet visat att han menade allvar. Även om han, och
            Belgrad, i dag kanske inte kan kontrollera de än mer extrema separatister
            och våldsverkare som härjar i Bosnien och som bidar sin tid i
            Kosova, är dessa inspirerade av och har kunnat mobilisera i skydd
            av Milosevic.
          </note>
          <note>
            Jag är inte ute efter att hitta en part på vars sida vi skall
            ställa oss. I medias förenklade budskap talas det om serber, kroater
            och muslimer. Serbiska, kroatiska och muslimska stridande grupper
            har alla ett mycket stort ansvar för det som har skett, och nu
            sker. De serbiska ledarna i Belgrad har, som sagt, ett särskilt
            stort ansvar för den upptrappning av motsättningarna som exploderade
            sommaren
          </note>
          <note>
            1991. Det är emellertid ingen hemlighet att muslimerna i Bosnien
            i ett något längre perspektiv inte litar mer på kroaternas avsikter
            i Bosnien.
          </note>
          <note>
            Storserbien har en storkroatisk motsvarighet.
          </note>
          <note>
            Men det finns också serbiska, kroatiska och muslimska människor.
            Trots ett par års terror, som syftat till att tvinga allt fler
            människor in i hatets och våldets spiral, finns det fortfarande
            hundratusentals människor i det forna Jugoslavien som inte önskar
            annat än att få fortsätta att leva tillsammans med sina grannar,
            oavsett om de är serber, kroater eller muslimer.
          </note>
          <note>
            Det är således inte för att ta ställning för eller mot serber,
            kroater eller muslimer som det krävs ett kraftfullt agerande från
            världen, särskilt från
          </note>
          <note>
            Europa. Det är vårt gemensamma ansvar gentemot de hundratusentals
            enskilda människorna i det forna Jugoslavien, som inte vill delta
            i fråga om hatet och terrorn.
          </note>
          <note>
            I det längsta har vi alla väjt inför tanken på ett direkt militärt
            ingripande. Det skulle kräva en enorm insats av militär trupp,
            och det skulle säkerligen binda dessa trupper för lång tid.
          </note>
          <note>
            Kostnaderna kan förväntas bli gigantiska. Ändå tror jag att det
            är dags att konstatera att det redan är hög tid. Mycket snart
            kan det vara för sent.
          </note>
          <note>
            Sanktioner, förhandlingar och konfliktlösning måste få en chans,
            har det hävdats. Men det blir alltmer uppenbart att vi i det forna
            Jugoslavien, liksom t.ex. i Somalia, inte har att göra med den
            typen av aktörer eller förhandlingsparter. I dag förhandlar man
            med Milosevic och Karadcic. I
          </note>
          <note>
            morgon gäller det att föra fredssamtal i vördnadsfulla former
            med deras hejdukar utanför
          </note>
          <note>
            Srebrenica.
          </note>
          <note>
            Herr talman! Låt mig få citera vad konfliktforskaren Wilhelm
            Agrell skrev i DN på påskafton: ''I en etnisk konflikt är sanktionsinstrumentet
            verkningslöst, något som utvecklingen i Kroatien och Bosnien med
            all önskvärd tydlighet visar. Inte heller för medling och förhandlingar
            finns särskilt goda förutsättningar --
          </note>
          <note>
            och traditionella fredsbevarande operationer, som förutsätter
            parternas samförstånd och samarbete, slår här också slint.-- --
            -- Vad som pågår är ett folkmord med militära medel.''
          </note>
          <note>
            Vidare står det: ''Detta är en avgörande skillnad och en vattendelare,
            som förvandlar frågan från att gälla medel för konfliktlösning
            till att gälla försvaret av absoluta mänskliga värden. -- -- --
            Att inte ingripa mot ett folkmord har en helt annan innebörd,
            i icke-handlingen ligger åskådarens medansvar.''
          </note>
          <note>
            Jag instämmer helt i detta. Vi har under detta århundrade alltför
            avskräckande exempel.
          </note>
          <note>
            Behöver vi verkligen fler?
          </note>
          <note>
            Men i ett militärt ingripande ligger också ett oavvisligt krav
            på FN eller ESK att garantera alla människor och folkgrupper skydd
            för deras frihet och säkerhet, liksom konstitutionellt skydd för
            alla folkgrupper, särskilt minoriteter i enlighet med
          </note>
          <note>
            ESK:s principer.
          </note>
          <note>
            De som gjort sig skyldiga till krigsförbrytelser, oavsett om
            det handlar om serber, kroater eller muslimer -- och de finns
            i alla grupper -- måste ställas till ansvar under samma måttstock.
            Även serber skall kunna känna sig säkra på sin rätt till säkerhet
            och på sina minoritetsrättigheter, oavsett vilken territoriell
            konstellation de i framtiden kommer att leva i.
          </note>
          <note>
            Herr talman! Det här utgör förvisso förskräckande perspektiv
            för oss alla i Europa. Men om vi inte ingriper nu tror jag att
            verkligheten blir än mer förskräckande.
          </note>
          <note type="speaker">
            Anf. 146 DANIEL TARSCHYS (fp):
          </note>
          <note>
            Herr talman! Lennart Rohdin frågade var utrikesministern håller
            hus. Hon deltar, om jag är korrekt underrättad, i det stora möte
            i Köpenhamn där de europeiska staterna överväger hur man skall
            kunna samordna sina ansträngningar när det gäller att hjälpa Östeuropa.
            Det är ett viktigt uppdrag.
          </note>
          <note>
            På fredag mottar utrikesministern Bosniens president, som då
            besöker Sverige.
          </note>
          <note>
            Herr talman! Allra sist i den här debatten vill jag säga att
            jag tycker att det har varit välgörande att lyssna på alla kraftfulla
            och engagerade inlägg. Jag är övertygad om att den otålighet och
            den vrede som kommit till uttryck i den här debatten är en mycket
            bra bas för en aktiv, och gärna aktivare, svensk Jugoslavienpolitik.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 15 april.)
          </note>
          <note>
            11 § Vissa punktskattefrågor
          </note>
          <note>
            Föredrogs
          </note>
          <note>
            skatteutskottets betänkande
          </note>
          <note>
            1992/93:SkU25 Vissa punktskattefrågor (prop.
          </note>
          <note>
            1992/93:166).
          </note>
          <note type="speaker">
            Anf. 147 BO FORSLUND (s):
          </note>
          <note>
            Herr talman! I detta betänkande behandlas punktskattefrågor.
            Det gäller bl.a. slopandet av charterskatten. Än en gång visar
            man hur lättvindigt regeringen handskas med statens finanser.
          </note>
          <note>
            Regeringens, och nu även Nydemokraternas förslag, innebär ytterligare
            ett skattebortfall om ungefär 300 miljoner kronor.
          </note>
          <note>
            Slopandet av charterskatten motiveras med att det är fråga om
            en anpassning till EG. Vi kan, herr talman, inte se att det i
            dag är ett relevant argument. Vidare tycker vi att agerandet här
            är anmärkningsvärt med tanke på den krisuppgörelse som vi socialdemokrater
            ställt oss bakom och som innebar att skattesänkningar och ofinansierade
            utgiftsökningar inte skulle genomföras. I så fall skulle motsvarande
            intäkter presenteras. Ändå lägger man fram ett förslag om skattebortfall
            som inte finansieras.
          </note>
          <note>
            Dessutom är regeringens förslag inkonsekvent när det gäller att
            försöka att stimulera den inhemska efterfrågan på tjänster.
          </note>
          <note>
            Att stimulera den svenska turistnäringen bör vara av stort intresse,
            med tanke på den mycket besvärande sysselsättningssituation som
            vårt land befinner sig i.
          </note>
          <note>
            Nydemokraterna har på denna punkt haft exakt samma uppfattning
            som vi socialdemokrater. Men så var det bara när man skrev sin
            motion med anledning av regeringens proposition. Den egna motionen
            har man sedan avstyrkt i utskottet.
          </note>
          <note>
            Att stimulera svenskar och utländska turister till att turista
            i Sverige har ju varit en hjärtefråga för Bert
          </note>
          <note>
            Karlsson och även för Peter Kling. Det har man gett uttryck för
            både på torg och i denna kammare.
          </note>
          <note>
            Jag måste därför fråga Peter Kling: Varför denna helomvändning?
          </note>
          <note>
            Ni hänvisar till ett kryptiskt särskilt yttrande om att ni har
            för avsikt att återkomma. Var detta, Peter
          </note>
          <note>
            Kling, inte mer angeläget än så? Nu har ni ju chans att stoppa
            regeringens förslag. Om ni inte gör det, är ni faktiskt inte trovärdiga.
            Då kan ni gott sluta med att raljera över att många svenskar åker
            utomlands på semester.
          </note>
          <note>
            Även när det gäller reservation nr 2 om förpackningsskatten delar
            vi regeringens uppfattning, nämligen att förpackningsskatten som
            ett instrument i miljöpolitiken förlorat sitt värde.
          </note>
          <note>
            Men inte heller på den här punkten hänvisar regeringen till åtgärder
            för att täcka ett bortfall på ca 150 miljoner kronor. Vi kräver,
            herr talman, en redovisning av hur slopandet av förpackningsskatten
            skall finansieras, eftersom man avser att återkomma.
          </note>
          <note>
            Herr talman! I övrigt hänvisar jag till våra reservationer nr
            7 och nr 11 och yrkar bifall till de socialdemokratiska reservationerna.
          </note>
          <note type="speaker">
            Anf. 148 PETER KLING (nyd):
          </note>
          <note>
            Herr talman! Jag har blivit anklagad för det här med charterskatten,
            vilket jag givetvis var beredd på. Varför har Ny demokrati ändrat
            sig? Varför skrev Ny demokrati till en början en motion om charterskatten?
            En anledning var givetvis att få en öppning och att ha två olika
            vägar att välja mellan i skatteutskottet.
          </note>
          <note>
            En annan anledning är att vi har kontrollerat vad det här kan
            leda till. Om man inte tar bort charterskatten när flyget avregleras
            i sommar leder det till att utländska bolag tar över hela chartertrafiken.
            Dessa bolag kommer att flyga såsom reguljärflyg. Det är det stora
            motivet till att
          </note>
          <note>
            Ny demokrati släppte krav om charterskatt.
          </note>
          <note>
            Skall man ha konkurrens på lika villkor, vilket vi i
          </note>
          <note>
            Ny demokrati är väldigt noga med, måste tyvärr den här skatten
            tas bort. Men det innebär inte att vi tycker att det är okej att
            folk semestrar utomlands -- var och en får naturligtvis välja
            som den vill. Men vi i Ny demokrati menar att om charterskatten
            tas bort kommer Ny demokrati givetvis att ligga på ännu hårdare
            när det gäller kravet att sänka turistmomsen, dvs. när det gäller
            persontransporterna. Därför har Ny demokrati inte skrivit någon
            reservation om charterskatten.
          </note>
          <note>
            Jag tänker nu tala något om våra andra reservationer. Ny demokrati
            vill sänka skatten på alkoholdrycker med 500 miljoner kronor i
            år. Det kan i dagens läge tyckas vara väldigt oansvarigt av oss.
            Men vi har, som jag har sagt i utskottet, ett ekonomiskt paket,
            i vilket den här sänkningen ingår. Vi har i detta paket förslag
            om stora besparingar och vi har förslag som innebär utgiftsökningar.
            Tyvärr är det så här. Nu plockar man ut en detalj och vill att
            jag skall stå här i talarstolen och försvara denna sänkning med
            500
          </note>
          <note>
            miljoner kronor. Det går givetvis inte att göra separat.
          </note>
          <note>
            När det gäller färjetrafiken till Bornholm finns det en färjelinje,
            Ystad--Rönne, som klassas som lång rutt. Samtidigt finns det en
            färjelinje, Simrishamn--
          </note>
          <note>
            Allinge, som nekas denna förmån som en sådan klassning innebär.
            Skall det vara konkurrens på lika villkor borde självfallet även
            den linjen få skattefrihet.
          </note>
          <note>
            På Öresundsfärjorna får man köpa ett paket cigarretter om dagen,
            därför att det finns en speciell regel som gäller för Öresundsfärjorna,
            trots att det i lagen tillåts två paket per resa. Det tycker vi
            i Ny demokrati rent ut sagt är löjligt.
          </note>
          <note>
            I vår reservation om Gotlandstrafiken hävdar Ny demokrati bestämt
            att man direkt kan ta bort den statliga subvention för Gotlandstrafiken
            om man inför taxfreeförsäljning på Gotlandsresorna. Vi kan också
            garantera att Gotland får ett kraftigt uppsving när det gäller
            turism. Varför skall man inte ha taxfreeförsäljning på Gotlandsresor
            när man har det på Ålandsresor? Vaför skall man stimulera exporten
            av turism? Det tycker vi i Ny demokrati är något konstigt.
          </note>
          <note>
            Jag tänker nämna några siffror. En resa mellan
          </note>
          <note>
            Göteborg och Fredrikshamn kostar under högsäsong ungefär 700
            kr, tur och retur. En resa mellan Stockholm och Mariehamn kostar
            ca 200 kr, eftersom det på den sträckan finns konkurrens och eftersom
            det förekommer taxfreeförsäljning.
          </note>
          <note>
            Motsvarande Gotlandresa kostar ungefär 1 600 kr för en familj
            i dag. Ny demokrati tror med bestämdhet att de här priserna om
            man inför taxfreeförsäljning på Gotlandsresorna kommer att gå
            ned till förhoppningsvis ungefär motsvarande kostnadsnivå som
            gäller för sträckan Göteborg--
          </note>
          <note>
            Fredrikshamn. Dessutom får staten intäkter.
          </note>
          <note>
            Ny demokrati har en reservation om reklamskatt för efternamnsuppgifter
            i telefonkatalogen. Att en sådan skatt finns, dvs. reklamskatt
            för att sätta in efternamnsuppgift i telefonkatalogen, tycker
            vi i
          </note>
          <note>
            Ny demokrati är ganska löjligt. Att företag kan få betala för
            det kan jag gå med på, men inte att privatpersoner skall behöva
            göra det. Vi har därför reserverat oss i denna fråga.
          </note>
          <note>
            Inbetalningen av reklamskatten bör givetvis ske samtidigt med
            övriga momsinbetalningar. Varför skall man ha ett speciellt datum
            för inbetalning av just denna skatt -- mitt i sommaren när de
            flesta företag har semesterstängt?
          </note>
          <note>
            Vår reservation om hundskatten är i och för sig en ganska liten
            fråga. Men personligen tycker jag att vi här i riksdagen inte
            skall sitta och tala om hur kommunerna skall göra. Det skall vara
            fullständigt fritt för kommunerna att själva bestämma. Nu är det
            tyvärr inte fritt för kommunerna att göra så, därför har jag skrivit
            en reservation om det.
          </note>
          <note>
            Herr talman! Jag yrkar bifall till samtliga våra reservationer.
            Men Ny demokrati kommer inte att begära omröstning annat än för
            några av våra reservationer.
          </note>
          <note type="speaker">
            Anf. 149 BO FORSLUND (s) replik:
          </note>
          <note>
            Herr talman! Det var inte den gamle Peter Kling som talade om
            svensk turism. Peter Kling var mycket lågmäld och generad, må
            jag säga. Vi fick också konstaterat att Ny demokrati har lagt
            sin motion för att få en öppning i utskottet, därför att man tydligen
            vill ha några förhandlingsvägar.
          </note>
          <note>
            Vilken öppning handlar det om? Har Ny demokrati fått några löften
            utanför utskottet? Eller håller Bert
          </note>
          <note>
            Karlsson eller Ian Wachtmeister på att förhandla med regeringen?
            I den här frågan uppträder Peter
          </note>
          <note>
            Kling som räven som har två utgångar.
          </note>
          <note type="speaker">
            Anf. 150 PETER KLING (nyd) replik:
          </note>
          <note>
            Herr talman! Bo Forslund antydde att jag uppträdde som räven
            med två utgångar. Men det största argumentet för att ta bort den
            här charterskatten är att konkurrensvillkoren skall vara lika.
            När nu konkurrensen för flyget släpps fri och utländska bolag
            får konkurrera fritt i Sverige kommer dessa bolag att ta över
            den här s.k.
          </note>
          <note>
            chartertrafiken såsom regulärflyg. Då blir inte villkoren lika.
            Det innebär att de bolag här i Sverige som flyger chartertrafik
            betalar 300 kr i skatt. Det är inte lika villkor.
          </note>
          <note>
            Även om jag är lågmäld i kväll -- men jag kan börja skälla också,
            fast det tjänar väl ingenting till -- säger jag att vi i Ny demokrati
            nu kommer att driva frågan om turistmoms ännu hårdare vid ett
            borttagande av charterskatten. Vi kommer att slåss för 9 % moms
            på persontransporter. Det lovar jag
          </note>
          <note>
            Bo Forslund.
          </note>
          <note type="speaker">
            Anf. 151 BO FORSLUND (s) replik:
          </note>
          <note>
            Herr talman! Om man följer upp socialdemokratiska reservationer
            kan man konstatera att vi är en bit på väg att klara av en finansiering
            om man vill ha en sänkt turistmoms.
          </note>
          <note>
            Men det är inkonsekvent av Ny demokrati att avstå från sin motion
            med orden att Ny demokrati avser att återkomma. Med tanke på allt
            tal från denna talarstol och ert tidigare agerande i denna fråga
            är detta uppträdande ytterst märkligt. Precis som jag sade i mitt
            första inlägg är ni på detta sätt inte trovärdiga.
          </note>
          <note type="speaker">
            Anf. 152 PETER KLING (nyd) replik:
          </note>
          <note>
            Herr talman! Jag har skrivit så här i min reservation: ''Jag
            vill mot denna bakgrund inte motsätta mig att charterskatten avskaffas.
            När charterskatten avskaffas måste kravet på en sänkning av turistmomsen
            ställas med förnyad styrka. Jag har för avsikt att återkomma till
            frågan när utskottet inom kort behandlar frågor om mervärdesskatt.''
            Det betyder, Bo Forslund, att Ny demokrati skall komma tillbaka
            för att trycka på i frågan om turistmomsen, inte i frågan om charterskatten.
            Det står klart och tydligt i mitt särskilda yttrande.
          </note>
          <note>
            Bo Forslund påpekar att man förlorar 300 miljoner kronor i statsfinanser.
            Det kan väl hända. Men om turistmomsen sänks till 9 % lovar jag
            Bo Forslund att det kan bli såväl 300 och 400 som 500 miljoner
            kronor mer i intäkter än i dag.
          </note>
          <note type="speaker">
            Anf. 153 LARS BÄCKSTRÖM (v):
          </note>
          <note>
            Herr talman! I skatteutskottets betänkande 25 om punktskatter
            berörs en hel rad vitt skilda skattefrågor, och det är litet svårt
            att föra en debatt om så många ting samtidigt. Kanske får man
            försöka sätta in debatten i ett något större sammanhang, så att
            punkterna kan bilda en helhet.
          </note>
          <note>
            Den helheten kan vara Sveriges bristande inkomster, och i all
            synnerhet statens bristande inkomster. Vi har nu ett underskott
            i de offentliga finanserna på nära 14 % av BNP. Det förs en stor
            debatt i USA om deras underskott, som ligger på ungefär 5 % av
            BNP -- vi har ett nästan tre gånger så stort underskott. Det är
            i det perspektivet som man bör se skatteutskottets betänkande
            om punktskatterna.
          </note>
          <note>
            Vi ser att det i detta betänkande finns två linjer. Det finns
            en regeringslinje, som talar om att sänka en punktskatt här och
            en punktskatt där, och det finns en annan linje, som säger att
            man inte bör göra sig av med inkomster när man har ont om inkomster.
          </note>
          <note>
            Att sänka skatter är att göra sig av med inkomster.
          </note>
          <note>
            Därför har Vänsterpartiet, i likhet med
          </note>
          <note>
            Socialdemokraterna, avvisat de förslag till ofinansierade skattesänkningar
            som regeringen lägger fram.
          </note>
          <note>
            Regeringens talesmän kan säkert lägga fram skäl till varje förslag
            till skattesänkning. Det finns ingen skattesänkning som inte kan
            motiveras av något skäl. Den gynnar säkert någon grupp eller något
            intresse. Men det finns ett större intresse, ett allmänintresse,
            av att se till att underskotten inte får bli hur stora som helst,
            och då får de särintressen som skattesänkningskraven representerar
            vika för allmänintresset. Så säger den professor som regeringen
            brukar lita på. Då får man ta strid med särintressen ibland, söka
            nya lösningar på de problem som finns.
          </note>
          <note>
            Därför stöder Vänsterpartiet de reservationer som
          </note>
          <note>
            Socialdemokraterna har lagt. Vi har i vår meningsyttring lagt
            fram ytterligare ett antal förslag som skulle kunna öka samhällets
            inkomster. De förslag vi lägger fram medför olägenheter för vissa
            grupper och vissa intressen, men återigen är allmänintresset viktigare
            än särintresset.
          </note>
          <note>
            Jag tror inte att Sveriges underskott kan klaras med enbart skattehöjningar,
            utan det är sant att vi behöver tillväxt i ekonomin och att vi
            behöver besparingar för att klara underskotten. Men vi behöver
            såväl tillväxt som besparingar, nedskärningar och skattehöjningar
            för att kunna klara ett underskott på 14 % av BNP.
          </note>
          <note>
            Då kan man inte gå en enda väg med besparingar, inte en enda
            väg med skattehöjningar, inte en enda väg med tillväxt. Man måste
            använda alla de tre linjerna för att klara av underskottet och
            få en uthållig tillväxt. Det är därför som vi lägger fram våra
            förslag.
          </note>
          <note>
            Jag skall bara påpeka en sak. Den särskilda varuskatt som vi
            tar upp i vår meningsyttring är inte vårt eget förslag, utan det
            kommer från en motion av centerriksdagsmännen Agne Hansson och
            Tage
          </note>
          <note>
            Påhlsson. Man skulle ha fått in oerhört stora belopp till samhället
            bara om man hade bifallit den motionen och vår meningsyttring.
          </note>
          <note>
            Reklamskatten fungerar inte bra som den är.
          </note>
          <note>
            Regeringssidan hänvisar till en utredning, men det är en utredning
            som är så gammal att den i sina huvuddrag inte längre är användbar.
            Här behövs en ny snabbutredning, för att få ökad likformighet
            på skatteområdet.
          </note>
          <note>
            Ni som är för ett EG-inträde gör er själva en otjänst genom att
            motivera varje förslag till skattesänkning med att EG kräver detta.
            Ibland är det korrekt, men lika ofta är det fel. Ni gör ja-sidan
            en otjänst --
          </note>
          <note>
            men det är er sak och inte min.
          </note>
          <note>
            En viktig sak som jag vill lyfta fram i
          </note>
          <note>
            Vänsterpartiets meningsyttring är alkoholskatten.
          </note>
          <note>
            Vi har föreslagit en höjning med 5 procentenheter.
          </note>
          <note>
            Det skulle ge, vid oförändrad konsumtion, uppemot en halv miljard.
            Nu kan en skattehöjning leda till sänkt konsumtion, och då blir
            inte jag ledsen -- en av orsakerna till att alkoholbeskattningen
            finns är att vi vill dämpa konsumtionen. Detta är viktigt.
          </note>
          <note>
            Den skattehöjning på spriten som regeringen föreslår är bra,
            men den är otillräcklig. Det behövs skattehöjningar över hela
            alkoholsortimentet.
          </note>
          <note>
            Sverige har nu för tiden så låg skatt på viner att tullfrihet
            i vissa fall inte är lönsamt. Skatteutskottet har fått föredragningar
            om att vissa viner t.o.m. kan köpas billigare på svenska Systembolaget
            än i de länder där de tillverkas. Därför är det välmotiverat med
            en skattehöjning på vin och inte bara på sprit.
          </note>
          <note>
            Herr talman! Med anledning av att
          </note>
          <note>
            Socialdemokraterna redan har yrkat bifall till sina reservationer,
            skall jag begränsa mitt yrkande till mom. 4 vad gäller alkoholbeskattningen.
            Vi ställer oss naturligtvis bakom alla de förslag som vi har lagt
            fram i vår meningsyttring, men vi känner styrkeförhållandet. Jag
            avser alltså att driva bara mom. 4 om alkoholskatten till votering.
          </note>
          <note type="speaker">
            Anf. 154 CARL FREDRIK GRAF (m):
          </note>
          <note>
            Herr talman! I betänkandet behandlas propositionens förslag om
            slopande av två skatter, reseskatten och förpackningsskatten,
            och en justering av alkoholskatten samt ett antal motioner från
            den allmänna motionstiden.
          </note>
          <note>
            Det var inte oväntat att dessa förslag kritiseras av oppositionen,
            dock från olika utgångspunkter. Jag vill i mitt anförande i första
            hand ta upp de förslag som berörs i propositionen.
          </note>
          <note>
            Först skall jag säga några ord rent allmänt om de punktskatter
            som vi nu talar om. De har två syften.
          </note>
          <note>
            Det ena är att tillgodose statens behov av intäkter, och det
            andra är att förändra den skattskyldiges beteende i sitt förhållningssätt
            till en viss nyttighet.
          </note>
          <note>
            Det mest tydliga exemplet där det senare syftet väger tungt är
            energi- och miljöskatter samt beskattningen av alkohol och tobak.
          </note>
          <note>
            Punktskatter kan emellertid inte införas eller åsättas en skattesats
            utan att hänsyn tas till omvärlden och de förutsättningar som
            finns på olika marknader. Om vi med detta som utgångspunkt betraktar
            de två skatter som utskottet i detta betänkande föreslår riksdagen
            att avskaffa kan vi dra vissa slutsatser.
          </note>
          <note>
            Reseskatten infördes 1978. Den har under hela sin tid kritiserats
            för sina snedvridande effekter. Den ger förvisso staten vissa
            intäkter, men skatten påverkar resenärens beteende på ett sådant
            sätt att syftet förfelas. Framför allt sedan Danmark 1991
          </note>
          <note>
            avskaffade en motsvarande skatt har det skett en överströmning
            av resenärer i södra Sverige från
          </note>
          <note>
            Sturup till Köpenhamn. Det har t.o.m. gått så långt att Luftfartsverket
            har känt sig föranlett att ersätta de passagerare som flyger från
            Sturup. På detta vis har verket medverkat till att trafiken i
            Sverige har kunnat upprätthållas. Detta har i sin tur lett till
            att danska researrangörer anmält förfarandet för EG-
          </note>
          <note>
            kommissionen, eftersom man anser att det innebär ett otillbörligt
            statsstöd.
          </note>
          <note>
            Nettoeffekten av denna skatt beräknas i propositionen till ett
            bortfall på 140 miljoner. Det har Bo Forslund säkert läst, men
            han föredrar att använda summan 310 i stället för den utgift som
          </note>
          <note>
            Luftfartsverket anger i det sammanhanget.
          </note>
          <note>
            Lars Bäckström tog bl.a. upp den formella EG-
          </note>
          <note>
            anpassningen, och han tycker att det är beklagligt att vi i alla
            sammanhang hänvisar till EG för att ändra den ena eller den andra
            skatten. Mitt inlägg visar att praktiska konsekvenser också gör
            att det finns skäl att ta bort skatten.
          </note>
          <note>
            EG har punktskatter på tre områden: alkohol, tobak och oljeprodukter.
            I övriga fall är avsikten att man inom EG inte skall använda enskilda
            punktskatter, om det inte blir problem med gränskontrollen. Min
            enkla slutsats av detta är naturligtvis -- inte helt överraskande,
            tycker kanske någon -- densamma som regeringens, nämligen att
            reseskatten bör avvecklas, eftersom den påverkar den skattskyldiges
            beteende på ett sådant sätt att en annan statlig myndighet måste
            tillgripa kompensatoriska åtgärder för att inte aktiviteten, i
            det här fallet resandet, skall flyttas till ett annat land. När
            nettointäkten för staten därtill är begränsad finns det ingen
            anledning att behålla skatten.
          </note>
          <note>
            När det gäller syftet med förpackningsskatten kan man ställa
            upp samma kriterier som för syftet med reseskatten. Utan att lägga
            ut texten alltför mycket kan man på en gång finna att denna skatt
            spelat ut sin roll som miljöpolitiskt styrmedel. Den insikten
            finns även i den socialdemokratiska reservationen nr 2. Det finns
            således en bred enighet i riksdagen om de sakliga skälen för att
            avskaffa denna skatt.
          </note>
          <note>
            Reservanterna hänger upp sig på finansieringen av borttagandet
            av dessa båda skatter. Jag vill emellertid erinra om att utskottet
            i sitt betänkande påmint om att regeringen redan i budgetpropositionen
            aviserat den åtgärd som vi nu behandlar och således kalkylerat
            med de intäktsminskningar som den innebär.
          </note>
          <note>
            Det tredje regeringsförslaget i detta betänkande gäller en justering
            av skatten på öl samt en skattehöjning med 3 % på de starkaste
            alkholdryckerna -- det senaste som en följd av de senaste årens
            eftersläpning i prisutvecklingen på denna varugrupp.
          </note>
          <note>
            När det gäller alkoholbeskattningen har riksdagen relativt nyligen
            på regeringens initiativ beslutat om ändringar som innebär att
            alkoholsvagare drycker får en skattemässigt gynnsammare behandling
            än vad som är fallet med alkoholstarkare. Syftet är att stimulera
            konsumenterna till en övergång till svagare drycker. Den förändring
            som nu föreslås har samma syfte.
          </note>
          <note>
            Gränshandelsproblematiken och de stora skillnader som finns mellan
            olika länders beskattningsnivå gör att denna fråga måste övervägas
            i ett längre perspektiv. Utskottets uppfattning är att dessa bedömningar
            bör göras i ett sammanhang, lämpligen efter det att alkoholkommissionen
            lagt fram sitt betänkande senare i år.
          </note>
          <note>
            Till sist, herr talman, ber jag att få yrka bifall till utskottets
            hemställan och avslag på reservationerna. Jag får väl i eventuella
            repliker återkomma till det som har tagits upp tidigare.
          </note>
          <note type="speaker">
            Anf. 155 BO FORSLUND (s) replik:
          </note>
          <note>
            Herr talman! Det här visar att Carl Fredrik Graf tar mycket lättvindigt
            på skattebortfallet. Det gör inte vi socialdemokrater. Han säger
            att reservanterna
          </note>
          <note>
            ''hänger upp sig'' på skattebortfallet. Jag tycker att skattebortfallet
            är mycket besvärande i ett läge som det vi har i dag. Vare sig
            bortfallet handlar om 300
          </note>
          <note>
            eller 400 miljoner kronor totalt för charterskatt och förpackningsskatt
            tycker jag att det är en ansenlig summa pengar. Därför måste jag
            fråga Carl Fredrik
          </note>
          <note>
            Graf: Är det inte en oroande utveckling att man från regeringens
            sida på det här sättet lägger fram propositioner utan att redovisa
            motsvarande finansieringsmöjligheter? Budgetunderskottet --
          </note>
          <note>
            och de konsekvenser som det medför i form av sociala neddragningar,
            osv -- måste väl i högsta grad oroa också Carl Fredrik Graf?
          </note>
          <note type="speaker">
            Anf. 156 CARL FREDRIK GRAF (m)
          </note>
          <note>
            replik:
          </note>
          <note>
            Herr talman! Jag delar Bo Forslunds oro för budgetunderskottets
            storlek. Men samtidigt måste jag -- i polemik också med Lars Bäckström,
            som tidigare sade att vi sänker skatter litet här och där --
          </note>
          <note>
            konstatera att det faktiskt finns en linje i detta.
          </note>
          <note>
            När det gäller finansieringen vill jag säga att detta aviserades
            i finansplanen. Det står att läsa på s. 46
          </note>
          <note>
            i bil. 1 -- den har Bo Forslund säker tagit del av, men han blundar
            kanske för det. För klarhets vinnande skall jag ändå citera ett
            par rader. Det står där:
          </note>
          <note>
            ''Utgångspunkten är att förbättra Sveriges utvecklingskraft och
            att vidta sådana skatteförändringar som är motiverade med hänsyn
            till den ökade ekonomiska integrationen inom
          </note>
          <note>
            Europa. Detta gäller bl.a. dieselskatten, charterskatten och
            skatten på dryckesförpackningar. De ytterligare skattesänkningar
            som blir aktuella är fullt finansierade.'' Hur finansieringen
            går till står på s. 3
          </note>
          <note>
            i proposition 100, även kallad budgetpropositionen.
          </note>
          <note>
            Jag vet inte hur jag tydligare skall kunna uttrycka att de här
            skattesänkningarna faktiskt är finansierade. Eftersom de är det
            och eftersom vi har konstaterat att effekterna av de här skatterna
            är snedvridande, både från konkurrenssynpunkt och så till vida
            att de påverkar människors beteende på ett sådant sätt att de
            försöker komma undan skatten, borde vi, tycker jag, kunna vara
            överens om att det är ett klokt beslut att slopa de båda skatter
            som vi nu diskuterar.
          </note>
          <note type="speaker">
            Anf. 157 BO FORSLUND (s) replik:
          </note>
          <note>
            Herr talman! Budgetunderskottet ökar för varje dag och ligger
            i dag på över 200 miljarder kronor.
          </note>
          <note>
            Med hänsyn till det kan väl förslaget ändå inte vara finansierat?
          </note>
          <note type="speaker">
            Anf. 158 CARL FREDRIK GRAF (m)
          </note>
          <note>
            replik:
          </note>
          <note>
            Herr talman! Man kan naturligtvis ha många olika synpunkter,
            Bo Forslund. Man kan naturligtvis ha synpunkten att allt skall
            finansieras med skatteintäkter och andra avgifter och att man
            inte kan finansiera någonting med lån.
          </note>
          <note>
            Jag uppfattade det så att Bo Forslund menade att regeringen inte
            hade med de här beräkningarna när man lade fram propositionen
            om reseskatten, och jag tycker att de avsnitt av finansplanen
            som jag nyss läste upp visar att det inte är riktigt; de finns
            faktiskt med. I det budgetförslag som föreligger är detta finansierat,
            men inte på det sättet att man har sagt: 140 miljoner tappar vi
            här -- då tar vi in exakt
          </note>
          <note>
            140 miljoner på någon annan punkt. Det fungerar i allmänhet inte
            så att övriga intäkter är märkta för en viss annan utgift eller
            för att kompensera ett visst skattebortfall.
          </note>
          <note type="speaker">
            Anf. 159 LARS BÄCKSTRÖM (v) replik:
          </note>
          <note>
            Herr talman! Även jag hakade upp mig på formuleringen ''hänger
            upp sig''. Ja, vi hänger upp oss på det här med skattesänkningar.
            Man säger att alla skattesänkningar är fullt finansierade. Fullt
            finansierade skattesänkningar bör väl närmast kallas skatteomläggningar.
            ''Skattesänkning''
          </note>
          <note>
            betyder väl egentligen att man inte finansierar förslaget.
          </note>
          <note>
            Carl Fredrik Graf representerar ju ett parti som har lovat skattesänkningar.
            Jag läste i en tidning i
          </note>
          <note>
            Älvsborgs län, Borås Tidning, att biträdande finansministern
            Lundgren på en moderat distriktsstämma sade: Vi moderater lovar
            att sänka skatterna med 10 miljarder per år. Vi skall sänka skatter,
            om så bara för glädjen att sänka skatterna.
          </note>
          <note>
            Det är kanske på de inre uppbyggelsemötena som man håller de
            här talen och inte här i kammaren, men det finns en viss linje
            i den moderata skattesänkningskampanjen: Alla skatter bör sänkas.
            Det är ungefär som Sjörövar-Jenny i
          </note>
          <note>
            Tolvskillingsoperan: Vilka skall vi dräpa? -- Alla!
          </note>
          <note>
            Vilka skatter skall vi sänka? -- Alla! Det är den moderata politiken,
            och det är därför ni har 14 %
          </note>
          <note>
            av BNP i underskott. Det är raskt marscherat.
          </note>
          <note>
            Men det är inte bara ni -- det har varit en lång process. Jag
            satt och räknade ut skattekvoten i dag.
          </note>
          <note>
            I slutet av 80-talet var den 56 %. I början av 90-talet var den
            53 %, och nu är den med er politik nere i
          </note>
          <note>
            50,7 %, och underskotten sväller och ökar. Om vi räknar bort
            konjunkturunderskottet -- 100
          </note>
          <note>
            miljarder -- har vi kvar 100 miljarder.
          </note>
          <note>
            Skatteomläggningen stod ju för sin del -- 15
          </note>
          <note>
            miljarder, kanske 20, i direkt underfinansiering.
          </note>
          <note>
            Det är Finansdepartementets siffror.
          </note>
          <note>
            Så har vi momsen som ni tappade mycket pengar på i och med lågkonjunkturen
            och i och med att folk på grund av den inte längre vågar konsumera.
            Där har vi kanske 10--15 miljarder.
          </note>
          <note>
            Sedan har vi förslaget i det här lilla betänkandet.
          </note>
          <note>
            Skillnaden mellan det jag som vänsterpartist föreslår och det
            som Carl Fredrik Graf står för i det här betänkandet är ungefär
            2,5 miljarder. Det är naturligtvis väldigt litet jämfört med ett
            underskott på 200 miljarder, men å andra sidan försämrade ni häromdagen
            arbetslöshetsersättningen för att spara
          </note>
          <note>
            6 miljarder! Den stora försämringen åsamkade ni de arbetslösa.
            Men här skulle jag med mina
          </note>
          <note>
            Vänsterpartiförslag kunna få in ungefär 2,5
          </note>
          <note>
            miljarder. Då kanske man inte skulle behöva slå mot de arbetslösa
            för att få kontroll över budgetunderskottet. Man kanske kan spara
            på ett klokare sätt om man vågar ta in ca 2,5 miljarder här. Det
            är den stora skillnaden: Vi vågar höja skatter, vi vågar spara
            och vi vågar satsa på tillväxt -- ni satsar ensidigt på att sänka
            skatter och tror att det skall ge tillväxt!
          </note>
          <note type="speaker">
            Anf. 160 CARL FREDRIK GRAF (m)
          </note>
          <note>
            replik:
          </note>
          <note>
            Herr talman! Lars Bäckström lyfter sig nu litet grand från småttigheterna
            i det här betänkandet och tar in hela den ekonomiska politiken
            och skattepolitiken i resonemanget, och det är kanske bra -- det
            borde vi göra oftare här i riksdagen.
          </note>
          <note>
            Han har i alla fall uppfattat en sak, och det är att regeringen
            har en klar linje när det gäller skattepolitiken, och det gläder
            mig. Bo Forslund och Peter Kling hade ju tidigare ett meningsutbyte
            om en mindre klar linje, i varje fall enligt den ena partens uppfattning.
            Det är helt korrekt att vi inbillar oss att sänkta skatter bl.a.
            leder till tillväxt.
          </note>
          <note>
            Men vi är också på det klara med att man inte kan sänka samtliga
            skatter på en gång. Man måste prioritera. Regeringen har i första
            hand prioriterat sänkningar av skatter som är tillväxthämmande
            för företagen, i andra hand sänkningar av skatter för att skapa
            konkurrensneutralitet med övriga
          </note>
          <note>
            Europa, i tredje hand sänkningar av övriga skatter.
          </note>
          <note>
            Som Lars Bäckström också har lagt märke till, har det skett en
            och annan skattehöjning sedan denna regering tillträdde. Totalt
            sett har vi i dag ett lägre skattetryck än vi hade före oktober
            1991, men det har också skett skattehöjningar, vilket man naturligtvis
            från moderata utgångspunkter måste beklaga. Men Lars Bäckström
            borde vara medveten om att det rör sig om åtskilliga miljarder.
          </note>
          <note>
            För att återkomma till detta betänkande vill jag säga att jag
            är litet förvånad över att Lars
          </note>
          <note>
            Bäckström inte tar hänsyn till utformningen av skatterna och
            till vilka effekter detta får. Han konstaterar bara att detta
            enligt hans bedömning innebär ett inkomstbortfall. Han tar ingen
            hänsyn till de snedvridande effekter som konstruktionerna på dessa
            punktskatter har. Han är beredd att låta dessa skatter finnas
            kvar. Kanske vill han också införa andra skatter som har snedvridande
            effekter och som innebär att det på lång sikt faktiskt blir en
            sämre tillväxt och en sämre fungerande ekonomi i landet. Vad vet
            jag?
          </note>
          <note type="speaker">
            Anf. 161 LARS BÄCKSTRÖM (v) replik:
          </note>
          <note>
            Herr talman! Det är sant att skattehöjningar kan verka bromsande
            på ekonomin. Därför tror jag att beslutet om en höjning av momsen,
            som regeringen och Socialdemokraterna kom överens om, var mindre
            väl avvägt. Det var inte inte någon särskilt väl avpassad konjunkturpolitisk
            åtgärd.
          </note>
          <note>
            Jag har sagt att vissa skatter kan vara krångliga att hantera.
            Vi lyfter fram en centerriksdagsmans motion om de särskilda varuskatterna.
            Förslaget betyder en besparing på 1,5 miljard. Vi hade inte med
            detta i någon egen partimotion. Vi hade nämligen andra bättre
            finansieringsmetoder. Men i detta ekonomiska krisläge får man
            så att säga ta allt som man kan få ihop för att täcka och minska
            underskotten.
          </note>
          <note>
            Om Carl Fredrik Graf kunde gå med på en höjning av någon skatt
            för att kompensera bortfallet av intäkter skulle jag ha en större
            förståelse för att han vill att det skall genomföras vissa sänkningar
            av skatter som har vissa olägenheter -- det skall erkännas att
            dessa skatter har det. Men det finns ju ingen förståelse för denna
            aspekt. Det påpekade ju även den socialdemokratiske debattören.
          </note>
          <note>
            Till Carl Fredrik Graf säger jag -- och jag driver detta hårt:
            Ta bort grundavdraget för inkomster över brytpunkten! Då får vi
            in 7 miljarder, och kanske kan vi då ha råd att ta bort en och
            annan snedvridande eller tekniskt krånglig skatt. Nästan 6
          </note>
          <note>
            miljarder kommer från inkomster över 200 000.
          </note>
          <note>
            Med en sådan åtgärd får man en finansiering. Då finns en fördelningspolitik,
            och då kan man också tillåta sig att sänka vissa skatter. Detta
            är den politik som jag vill driva.
          </note>
          <note type="speaker">
            Anf. 162 CARL FREDRIK GRAF (m)
          </note>
          <note>
            replik:
          </note>
          <note>
            Herr talman! Intet oväntat kommer nog inte Lars
          </note>
          <note>
            Bäckström och jag att vara överens när vi efter debatten lämnar
            den här kammaren.
          </note>
          <note>
            Det är klart att han, om vi i detta betänkande hade lagt fram
            förslag om slopat grundavdrag, skulle ha rätt i den meningen att
            skattesänkningen hade varit väl finansierad. Men man får ju diskutera
            olika storheter vid olika tillfällen. Sänkning av grundavdrag
            och skatter i storleksordningen 6--7
          </note>
          <note>
            miljarder tycker jag faktiskt att man diskuterar i ett större
            sammanhang än det som gäller för denna justering av två enskilda
            punktskatter som har spelat ut sin roll vad gäller andra syften
            än att just ge staten intäkter.
          </note>
          <note>
            Anf. 163 JOHN ANDERSSON (-):
          </note>
          <note>
            Herr talman! Veckan före påskveckan beslutade majoriteten i denna
            kammare att man skulle sänka ersättningen till de arbetslösa.
            Det var ett av många beslut som på senare tid har fattats för
            att det ständigt stigande budgetunderskottet skall minskas.
          </note>
          <note>
            Mot detta beslut, samt även andra beslut, har många människor
            protesterat. En del människor är emot allt vad nedskärningar,
            försämringar och besparingar innebär. Andra har däremot lättare
            att acceptera sådana åtgärder, om de sker någorlunda rättvist.
            Vad man vänder sig emot är att de som har de bra ställt ofta slipper
            billigt undan, medan de som har det sämre ställt drabbas hårdast.
          </note>
          <note>
            Det finns också både nedskärningar och förbättringar som mer
            är av principiell natur än av ekonomisk. Även dessa måste enligt
            min mening behandlas och åtgärdas med största möjliga hänsyn till
            rättvisa. I detta betänkande behandlas en fråga som är av denna
            art, nämligen skatten på vissa charterresor.
          </note>
          <note>
            Ingen kan väl påstå att den frågan är av avgörande betydelse
            för statens finanser, men om nu sjuka, gamla och arbetslösa skall
            vara med om försämringar, undrar jag vad som gör att det anses
            nödvändigt att en skatt tas bort som inget har att göra med det
            nödvändiga för människors livsuppehälle.
          </note>
          <note>
            Detta är bara en av många frågor som uppfattas som orättvisa,
            som att man inte tar hänsyn till vilka som drabbas eller gynnas.
            Även om det handlar om summor som var för sig är små, blir de
            ju sammantagna ett större belopp. Om man till detta lägger att
            ett behållande av skatten inte är till nackdel för den inhemska
            turismen borde beslutet i kammaren egentligen inte vara svårt
            att fatta.
          </note>
          <note>
            I likhet med Bo Forslund är jag storligen förvånad över Ny demokratis
            ställningstagande i denna fråga. Jag trodde att detta med partiets
            ofta uttalade intresse och vaktslående om vår turistnäring var
            allvarligt menat, men så är det tydligen inte, annars finns nu
            chansen att i handling visa det som man i ord många gånger har
            uttalat.
          </note>
          <note>
            Peter Kling säger att man kommer att trycka på ännu hårdare för
            att turistmomsen skall sänkas.
          </note>
          <note>
            Det låter väl bra, men får jag ge ett litet tips inför kommande
            förhandlingar? Ställ kraven innan ni ställer upp och stöder andra
            i frågor som ni egentligen har en annan uppfattning om. Ni gör
            saker i fel ordning. Jag tror aldrig att ni kan nå några framgångar
            på det sättet.
          </note>
          <note>
            Herr talman! Det motionskrav som jag har i fråga om detta betänkande
            omfattas i reservation nr 1, som jag självfallet kommer att rösta
            för.
          </note>
          <note type="speaker">
            Anf. 164 CARL FREDRIK GRAF (m):
          </note>
          <note>
            Herr talman! Eftersom den här debatten håller på att ta slut
            vill jag bara till sist fråga John Andersson vari rättvisan ligger
            i att den som åker på semester skall betala skatt medan den som
            åker på en affärsresa inte behöver betala någon skatt. Vari ligger
            klokskapen i att den som åker på semester och är beredd, och har
            möjlighet, att betala för denna väljer att flyga från Köpenhamn
            i stället för från Malmö?
          </note>
          <note>
            Anf. 165 JOHN ANDERSSON (-):
          </note>
          <note>
            Herr talman! Man kommer väldigt fel om man gör en jämförelse
            mellan en som skall åka på semester och en som skall göra en tjänsteresa.
            En så stor fantasi har jag inte att jag ger mig in på sådana jämförelser.
          </note>
          <note>
            Det jag vill påtala är att det, om man vill försöka vara så rättvis
            som möjligt när man skall sänka eller höja skatter eller försämra
            eller förbättra, måste finnas någon bakomliggande logik och ideologi.
            Jag menar att det finns andra angelägna skattefrågor som man bör
            titta på innan man går in och tar bort en charterskatt. Kom ihåg
            att väldigt många människor över huvud taget inte kan tänka sig
            att planera för att åka på charterresa till andra länder på semestern,
            eftersom de inte har råd. Många människor har över huvud taget
            inte råd att åka på semester, inte ens i Sverige.
          </note>
          <note>
            Jag tycker att man börjar i fel ände om man börjar ta bort just
            sådana här skatter. Jag förmodar dock att Carl Fredrik Graf tänker
            på helt andra människogrupper än vad jag gör när han ömmar för
            att man skall ta bort en sådan här skatt.
          </note>
          <note type="speaker">
            Anf. 166 CARL FREDRIK GRAF (m):
          </note>
          <note>
            Herr talman! Lars Bäckström, jag tror att det var han, höll sig
            framme tidigare i den här debatten såsom han brukar göra. Lars
            Bäckström och John
          </note>
          <note>
            Andersson har åtminstone tidigare tillhört samma parti så jag
            känner mig därför föranlåten att hänvisa till Lars Bäckströms
            argument här i debatten. John
          </note>
          <note>
            Andersson försöker ta upp att vi på något sätt skulle ställa
            upp för särintressena genom att ta bort punktskatter av det här
            slaget. Det vänder jag mig faktiskt emot. Det övergripande motivet
            för att ta bort den här skatten är, som jag har sagt tidigare,
            att den är snedvridande och ligger inte i linje med de skatter
            som finns inom Europa. Om en charterresa kostar 3 000 kr och skatten
            är 300 kr, är den andel av det totala priset som går till skatt
            ganska betydande. Jag medger dock gärna att det är trivialt argument.
            Detta kan dock betyda en hel del för de människor som ändock har
            möjlighet att tänka sig att genomföra en charterresa.
          </note>
          <note>
            Anf. 167 JOHN ANDERSSON (-):
          </note>
          <note>
            Herr talman! Jag har faktiskt inte tänkt i den riktningen att
            jag skulle anklaga Carl Fredrik Graf för att driva ett särintresse.
            Det var bara hans inlägg som fick mig att tänka i den banan, eftersom
            Carl
          </note>
          <note>
            Fredrik Graf har svårt att inse att det finns en mängd olika
            skatter där man kan diskutera både höjningar och sänkningar och
            att det måste finnas någon logik bakom vilka skatter man vill
            höja eller sänka. Det bör väl finnas någon filosofi bakom vad
            man vill ge förtur när det gäller att förändra olika skatter.
          </note>
          <note>
            Jag sätter inte charterskatten främst när jag vill förändra skatter.
            Det finns andra skatter som jag tycker att det finns all anledning
            att se över. Vi bör framför allt också diskutera de besparingsförslag
            som kammaren nyligen har röstat om.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 15 april.)
          </note>
          <note>
            12 § Bostadsbeskattning m.m.
          </note>
          <note>
            Föredrogs
          </note>
          <note>
            skatteutskottets betänkande
          </note>
          <note>
            1992/93:SkU33 Bostadsbeskattning m.m.
          </note>
          <note type="speaker">
            Anf. 168 GUNNAR NILSSON (s):
          </note>
          <note>
            Herr talman! I det här betänkandet behandlas ett antal motioner
            som berör skattefrågor inom boende- och fastighetsområdet. Flera
            motioner tar upp frågan om avdragsrätt för reparationer och underhåll
            av bostäder. En sådan avdragsrätt skulle enligt motionärerna leda
            till ökad sysselsättning inom byggbranschen och motverka den svarta
            marknaden på området.
          </note>
          <note>
            Frågan om stimulanser till byggsektorn har med anledning av socialdemokratiska
            motioner behandlats av såväl finansutskottet som bostadsutskottet.
            Riksdagen har därefter i stor enighet antagit ramarna för ett
            omfattande ROT-
          </note>
          <note>
            program.
          </note>
          <note>
            Vi är således i det här fallet överens om målet, men inte i alla
            delar om medlen. Vi socialdemokrater anser att stödet till reparationer
            och underhåll av bostäder får en snabbare och kraftigare effekt
            på sysselsättningen om det i stället utgår som ett direkt bidrag
            på 30 % av de bidragsgrundade kostnaderna och med ett maximalt
            belopp på 10 000 kr. per lägenhet inom de anslagsramar som finansutskottet
            har angett.
          </note>
          <note>
            Ett reparationsavdrag mot fastighetsskatten, som en tillfällig
            stimulansåtgärd i enlighet med ROT-
          </note>
          <note>
            programmet, komplicerar skattesystemet och innebär praktiska
            problem för både skattemyndigheter och skattebetalare.
          </note>
          <note>
            Stimulanseffekten riskerar att bli liten, eftersom utbetalningen
            från skattemyndigheten sker långt i efterhand och, om avdraget
            skall göras enbart mot fastighetsskatten, kanske måste delas upp
            på flera år. Förslaget strider dessutom mot de bärande principerna
            i skattereformen.
          </note>
          <note>
            Grundtanken i skattereformen var att bredda skattebasen och att
            införa ett enkelt regelsystem med ett minimum av avdragsmöjligheter.
          </note>
          <note>
            Målsättningen var att skattesystemet i fortsättningen inte skulle
            belastas med andra uppgifter än att ta in inkomster till den offentliga
            sektorn och att vara ett instrument för fördelningspolitiken.
          </note>
          <note>
            Genom att nu föreslå nya avdragsmöjligheter bryter man de positiva
            effekter som uppnåtts genom skattereformen och medverkar till
            att nya och orealistiska förväntningar ställs på skattesystemet.
            Skattemyndigheternas merarbete med administration och kontroll
            kommer att försvåra eller i värsta fall omöjliggöra ett genomförande
            av den rationalisering och det förenklingsarbete som nu pågår
            ute i skatteförvaltningen.
          </note>
          <note>
            Vi har därför svårt att förstå de borgerliga partiernas skäl
            för att stimulansen till bostadsreparationer nödvändigtvis skall
            ske genom ett skatteavdrag. Ett bidragssystem ger både en större
            och mer omedelbar stimulanseffekt och är dessutom enklare och
            billigare att administrera och kontrollera.
          </note>
          <note>
            Herr talman! Jag yrkar därför bifall till reservation
          </note>
          <note>
            1.
          </note>
          <note>
            I vår andra reservation yrkar vi bifall till en socialdemokratisk
            motion som vill ge regeringen till känna att fastighetsskatten
            bör ingå som ett led i en social bostadspolitik.
          </note>
          <note>
            Den nuvarande snabba avvecklingen av subventioner i bostadsfinansieringen
            leder till helt oacceptabla resultat. Nyproduktionen är på väg
            att helt avstanna som ett resultat av de höga ingångskostnader
            som blir följden av minskade räntebidrag. Även bostäder som byggts
            under de senaste åren får extremt stora hyreshöjningar på grund
            av den snabba avtrappningen av räntestödet.
          </note>
          <note>
            Följden blir en ökad utslagning på bostadsmarknaden med exekutiv
            försäljning av villor och bostadsrätter och en ökad segregation
            i boendet.
          </note>
          <note>
            De höga kostnaderna i nyproduktionen och i de under senare år
            producerade bostäderna bör även fortsättningsvis begränsas genom
            statliga subventioner som betalas solidariskt av alla boende genom
            bl.a. fastighetsskatten.
          </note>
          <note>
            Genom skattereformen fick fastighetsskatten en konstruktion som
            gör att den både direkt och indirekt medverkar till en utjämning
            av boendekostnaderna. Genom omfattande undantag för nyproduktionen
            och en successiv infasning av fastighetsskatten hålls kostnaderna
            nere. Samtidigt bidrar den influtna fastighetsskatten från det
            äldre beståndet till finansieringen av bostadssubventionerna.
            Därmed har man också begränsat rundgången av skatter och bidrag.
          </note>
          <note>
            Enligt vår mening bör fastighetsskattens omfördelande roll ytterligare
            stärkas. Detta bör ges regeringen till känna, och jag yrkar därför
            bifall till reservation nr 6.
          </note>
          <note>
            Herr talman! I övrigt yrkar jag med hänvisning till våra särskilda
            yttranden om realisationsvinstbeskattning och stämpelskatt bifall
            till utskottets hemställan.
          </note>
          <note type="speaker">
            Anf. 169 PETER KLING (nyd):
          </note>
          <note>
            Herr talman! Vi behandlar nu skatteutskottets betänkande 33.
            Ny demokrati har sex reservationer som är fogade till detta betänkande.
          </note>
          <note>
            Den första reservationen handlar om reparationsavdrag. Regeringens
            förslag om att man skall få dra 30 % på arbetskostnaden tycker
            jag personligen och Ny demokrati är ett steg i rätt riktning.
            Jag har dock uppfattat att syftet med detta är att få bort den
            svarta sektorn inom byggande, reparation och ombyggnader. Man
            vill även stimulera och skapa arbetstillfällen. Jag tror inte
            att det kommer att bli någon större effekt när det gäller dessa
            två aspekter. Om man vid en ombyggnad har en kostnad på 25 000
            kr får man dra av en arbetskostnad som är ungefär 15 000 kr. Resten
            är material. Det är ungefär de kostnader som entreprenörerna har.
            Tar man då 30 % på dessa
          </note>
          <note>
            15 000 kr innebär det att kunden får dra av 4 500 kr på sin fastighetsskatt.
            Räknar man vad kunden får betala för denna reparation på 25 000
            kr, blir det
          </note>
          <note>
            25 000 minus 4 500, dvs. 20 500 kr. Om nu kunden får jobbet gjort
            svart, säger installatören, reparatören eller vad det nu är: Du
            får momsen direkt. Moms på 25 000 kr är 5 000 kr. Kunden har redan
            där tjänat 500 kr.
          </note>
          <note>
            Jag tror personligen inte att detta förslag leder till en minskad
            svart sektor, och inte heller till de
          </note>
          <note>
            8 000--10 000 nya arbetstillfällen som man hoppats på. Vi i Ny
            demokrati vill därför gå längre. Vi vill införa ett avdrag där
            hela kostnaden upp till ett basbelopp, dvs. 34 000 kr, dras av
            direkt på deklarationen.
          </note>
          <note>
            Vi har en reservation om avdragsregler för kulturhistoriskt värdefulla
            byggnader. Vi vill gå tillbaks till de gamla reglerna igen. Man
            skall kunna dra av för att restaurera kulturellt värdefulla byggnader.
          </note>
          <note>
            Vi har även en reservation om momsbefrielse för vissa stiftelser.
            Det är ganska logiskt att i denna kammare fatta ett sådant beslut.
            Bildar man en stiftelse som ämnar att restaurera eller reparera
            en statligt ägd byggnad med skattade medel, borde det vara ganska
            rimligt att momsbefria denna stiftelse.
          </note>
          <note>
            Den skapar arbetstillfällen och skatteintäkter till staten på
            skattade medel en gång till.
          </note>
          <note>
            Arbetsgivarna betalar arbetsgivaravgifter och löneskatter.
          </note>
          <note>
            Också detta skapar arbetstillfällen. Med ett sådant förslag finns
            inga förlorare. Snarare tvärtom. Det finns bara vinnare. Låt oss
            momsbefria stiftelserna omgående och stimulera till ökade skatteintäkter
            för staten och fler arbetstillfällen.
          </note>
          <note>
            Vi har i en reservation tagit upp värderingsfrågor och taxeringsvärdena
            på tomter. Det finns hemska exempel där taxeringsvärdena i vissa
            attraktiva lägen höjts så att folk som bott där i årtionden har
            varit tvungna att flytta ifrån sina fastigheter. Sådant får givetvis
            inte ske. Nu vet jag att detta kostar en hel del pengar. Men ett
            förslag angående just skatten på taxeringsvärden och flyttskatten,
            som jag om en stund kommer att tala om, finns i vår stora motion
            angående budgetpropositionen. De kostnaderna är finansierade.
          </note>
          <note>
            Som jag tidigare sade vill vi ta bort flyttskatten, eftersom
            den leder till inlåsningseffekter. Folk får svårare att flytta,
            osv. En omsättning på fastighetsmarknaden är positivt för samhället,
            och det vet alla här.
          </note>
          <note>
            Vi har också tittat litet grand på frågan om fastighetsskatten
            och avgett en reservation. Jag har i reservationen och även i
            motionen skrivit att vi från Ny demokrati anser att fastighetsskatter
            över huvud taget bör tas bort på tio års sikt i Sverige.
          </note>
          <note>
            Herr talman! Jag avslutar mitt anförande med att yrka bifall
            till reservationerna 2, 4, 5 och 8.
          </note>
          <note type="speaker">
            Anf. 170 GUNNAR NILSSON (s) replik:
          </note>
          <note>
            Herr talman! Jag vill bara erinra om att detta förslag är en
            del av ROT-programmet. Syftet med
          </note>
          <note>
            ROT-programmet är att skapa sysselsättning i byggbranschen och
            inte i första hand att komma åt den svarta sektorn eller den ekonomiska
            brottsligheten. Vi har väckt andra motioner för att komma till
            rätta med dessa problem.
          </note>
          <note>
            Peter Kling har en stark övertro till skattesubventioner och
            skatteavdragseffekter för att komma åt ekonomisk brottslighet,
            skatteundandraganden och svartjobb. Jag tror däremot att en ökad
            sysselsättning i byggbranschen minskar utrymmet för svartjobb.
          </note>
          <note>
            Det vi vill göra är att skapa en ökad sysselsättning i byggbranschen.
            Det fungerar snabbare och bättre än vad ett ökat skatteavdrag
            gör. Hela syftet med
          </note>
          <note>
            ROT-programmet är att komma åt den svåra arbetslöshetssituationen
            och att skapa sysselsättning. Är det en ökad sysselsättning i
            byggbranschen och de effekter som detta för med sig som ni har
            i åtanke, bör vi gemensamt rösta på bidragslinjen.
          </note>
          <note type="speaker">
            Anf. 171 PETER KLING (nyd) replik:
          </note>
          <note>
            Herr talman! Jag tog i mitt anförande upp att vi i
          </note>
          <note>
            Ny demokrati vill skapa sysselsättning. Vi tror inte att förslaget
            ger de önskade effekterna på just sysselsättningen. Om man får
            göra ett avdrag fullt ut, kommer det enligt vissa kalkyler att
            ge 8 000--
          </note>
          <note>
            10 000 arbetstillfällen. Det tror jag på. Men detta förslag tror
            vi inte ger så stora sysselsättningseffekter som det var tänkt
            från början.
          </note>
          <note>
            Jag vill säga Gunnar Nilsson en sak till. Vi går absolut inte
            emot ROT-programmet på något vis.
          </note>
          <note>
            Vi är positiva till det och säger att det är ett steg i rätt
            riktning. Men vi vill gå ännu längre för att få full effekt. Det
            är skillnaden. Vi är inte på något vis motståndare till ROT-programmet.
            Det måste vara klart och tydligt i denna kammare, även för Gunnar
          </note>
          <note>
            Nilsson.
          </note>
          <note type="speaker">
            Anf. 172 GUNNAR NILSSON (s) replik:
          </note>
          <note>
            Herr talman! Jag tror inte att skatteavdraget ger maximal effekt
            som sysselsättningsstimulans eftersom det har en eftersläpning.
            Däremot tror jag att ett bidrag som betalas ut omedelbart i anslutning
            till åtgärderna kan få en positiv effekt. Det är också viktigt
            att detta bidrag är begränsat.
          </note>
          <note>
            Om vi höjer gränsen för avdrag till ett basbelopp, får vi ett
            fördelningsmässigt orättfärdigt utnyttjande av detta bidrag. Vi
            subventionerar i så fall lyxsaneringar för förmögna. Det viktiga
            är här att detta stöd skall komma alla bostadskonsumenter till
            del. Det kan man lättare åstadkomma med ett bidragssystem än med
            ett skatteavdrag. Det är ytterligare ett argument för ett bidragssystem.
          </note>
          <note type="speaker">
            Anf. 173 LARS BÄCKSTRÖM (v):
          </note>
          <note>
            Herr talman! Vad gäller bostadsbeskattningen skall jag göra några
            kommentarer med anledning av utskottets majoritetsskrivningar.
            Beträffande den första rubriken i betänkandet, Byggstimulanser
            och reparationsavdrag, kan jag vara mycket kortfattad.
          </note>
          <note>
            Jag delar de synpunkter och omdömen som Gunnar
          </note>
          <note>
            Nilsson framförde. Vi stödjer här
          </note>
          <note>
            Socialdemokraterna och har exakt samma ståndpunkt.
          </note>
          <note>
            När det gäller om- och tillbyggnader anser jag att utskottet
            behandlar frågorna på ett bra sätt.
          </note>
          <note>
            Utskottet föreslår också ett tillkännagivande om att man bör
            göra lättnader vad gäller beskattning vid om- och tillbyggnad.
            Det är utmärkt.
          </note>
          <note>
            Jag delar också utskottsmajoritetens ställningstagande vad gäller
            värderingsfrågorna.
          </note>
          <note>
            Man tar upp problemet att vissa jordbruksfastigheter kan upplevas
            vara för högt taxerade. Utskottet har här en skrivning där man
            förutsätter att regeringen ser över denna fråga. Så långt är allt
            väl.
          </note>
          <note>
            Sedan kommer själva huvudpunkten i betänkandet, nämligen fastighetsskatten.
            Även där vill jag i varje fall för min personliga del hålla med
            utskottsmajoriteten i sin skrivning. Man säger:
          </note>
          <note>
            ''Enligt de principer som ligger till grund för skattereformen
            och bostadspolitiken skall de alltför stora subventionerna till
            boendet minskas.'' Jag delar personligen den ståndpunkten.
          </note>
          <note>
            I debatten om det föregående betänkandet talade jag om de stora
            underskotten, vilka kräver skattehöjningar, tillväxt och besparingar.
            Ett av de områden där jag menar att man kan göra besparingar gäller
            bostadssubventionerna. Det måste naturligtvis göras på ett fördelningspolitiskt
            riktigt sätt. Men det är ett faktum att bostadssubventionerna
            tar mycket stora belopp i anspråk.
          </note>
          <note>
            Jag letar här i mina papper. Den sista siffra som jag har är
            ganska gammal. Den är från år 1989.
          </note>
          <note>
            Bostadssubventionerna var då 40 miljarder.
          </note>
          <note>
            Bostadskostnadsutredningen konstaterade att subventionerna faktiskt
            inte utjämnade mellan inkomstkategorierna. Enligt Långtidsutredningen
            från 1990 fick ett hushåll som tjänade över 200 000
          </note>
          <note>
            kr tre gånger mer i subventioner än ett hushåll som tjänade under
            100 000 kr.
          </note>
          <note>
            Det finns möjligheter att göra besparingar inom detta område.
            Här delar jag synpunkterna i majoritetsskrivningen. Men det går
            inte att göra förändringar snabbt. Man kan inte skära ner subventionsnivåerna
            snabbt, eftersom människor har inrättat sig efter gällande system.
          </note>
          <note>
            Jag tror att man har gått för fort fram. Man talar om en kontrollstation
            år 1995, men redan det är alltför sent. De kontrollstationerna
            bör finnas tidigare med tanke på de drastiska ingrepp man har
            gjort i bidragssystement. Men jag håller med om riktningen.
          </note>
          <note>
            Jag menar att vi skall ha en fastighetsskatt i det här landet.
            Framför allt i ett internationellt perspektiv bör vi ha en fastighetsskatt.
            Det är en skattebas som svårligen låter sig flyttas. Den är stabil.
            Den står förhoppningsvis på fast grund. Därför är fastighetsskatten
            utmärkt att ha. Men den skall naturligtvis utformas på ett bra
            sätt.
          </note>
          <note>
            Det finns också andra skäl som talar för att vi skall ha en fastighetsskatt.
            Vi beskattar sparande, investeringar i näringslivet och sparande
            i bank. Att äga en bostad kan också vara en form av sparande.
          </note>
          <note>
            Samhället kan naturligtvis inte säga att det är finare att spara
            i en bostad än att spara i ett företag eller att spara i bank.
            Samhället skall inte styra resursallokeringen så hårt. Därför
            skall vi ha ett neutralt skattesystem, ett likformigt skattesystem.
          </note>
          <note>
            En metod att skatta av den värdestegring som kan ske i en bostad
            kan vara att lägga merparten på realisationsvinst, men då får
            vi å andra sidan inlåsningseffekter. Vi får ett slags livegenskap
            och man kan aldrig flytta från den egna bostaden om reavinsten
            blir alltför hög. Därför får man ha en kombination av reavinst
            och en löpande bostadsbeskattning. Det är rimliga principer.
          </note>
          <note>
            Det är också en rimlig princip att säga att pengar inte har något
            minne. Det är inte rimligt att vi skall ha en fastighetsskatt
            och sedan skall allt från denna fastighetsskatt föras till bostadssektorn
            som subvention. Då försvinner en hel del av poängen med att ha
            denna skatt. Det är min allmänna principiella syn på fastighetsskatten.
          </note>
          <note>
            På s. 9 i betänkandet nämner man några motioner från kristdemokrater
            och socialdemokrater där man talar om att man på sikt skulle kunna
            föra över en del av fastighetsbeskattningen till den kommunala
            sidan. Jag har sympati för de tankarna.
          </note>
          <note>
            Har man sympati för de tankarna kan man inte ha ett system där
            man säger att fastighetsbeskattning helt skall föras inom bostadssektorn,
            för då är det ju inte en kommunal beskattning längre.
          </note>
          <note>
            I ett internationellt perspektiv är det på den kommunala nivån
            som fastighetsbeskattningen ligger i många länder. Det är en ganska
            rimlig princip. Men det krävs mycket utredningsarbete innan vi
            kan gå över till den principen.
          </note>
          <note>
            Vänsterpartiet har inte ställt något yrkande i den riktningen
            den här gången. Nu har jag talat principiellt om fastighetsbeskattningen.
          </note>
          <note>
            Jag vill dessutom säga några konkreta saker om hur den borde
            läggas om för att bli mer neutral och likformig. Det är ju en
            bra princip tycker alla här i kammaren. Men fastighetsbeskattningen
            är ju inte neutral och likformig. Vi beskattar ju bara hushållen
            på fastighetssidan. Vi beskattar inte längre kommersiella lokaler
            och inte industrifastigheter. Detta är en bristande likformighet.
            Vi borde ha ett system som är mer likformigt. Vi borde ha fastighetsskatt
            på industrifastigheter och kommersiella lokaler.
          </note>
          <note>
            Men det är naturligtvis inte lämpligt att införa detta mitt under
            en djup lågkonjunktur. Det skulle verka tillväxthämmande. Men
            konjunkturerna kommer ju att bli bättre med en bra politik. Det
            får vi i alla fall efter nästa val. Det hoppas vi på allihop,
            fast från skilda utgångspunkter. I ett sådant perspektiv borde
            riksdagen på sikt säga att vi bör ha fastighetsskatt på såväl
            industrifastigheter som kommersiella lokaler. Om vi hade haft
            det, hade vi haft minst tre miljarder mer i intäkter än vad vi
            har i dag.
          </note>
          <note>
            Herr talman! Om vi sedan lägger till de 2,5
          </note>
          <note>
            miljarder som jag talade om när det gällde det förra betänkandet
            hopar sig intäkt till intäkt. Sedan har
          </note>
          <note>
            Vänsterpartiet ett yrkande till i det här betänkandet. Det gäller
            att höja stämpelskatten mycket måttligt med en kvarts procent.
            Det skulle ge bortemot en miljard. Utskottet avstyrker det och
            säger att Vänsterpartiet motiverar sitt förslag med budgetskäl
            och därför bör det avslås. Det är en mycket märklig avslagsmotivering.
          </note>
          <note>
            För mig är alla skatter motiverade av budgetskäl.
          </note>
          <note>
            Det är grunden för att ha en skatt att man vill ha in pengarna
            av budgetskäl. Det är inget motiv att avstyrka något därför att
            motionärerna har motiverat det med att det ger intäkter. Det är
            ju idén med skatter. Detta hade gett en miljard till. Jag satt
            i bänken och summerade ihop det hastigt. Med 2,5
          </note>
          <note>
            miljarder i det förra betänkandet, cirka en miljard i stämpelskatt
            och de tre miljader som en likformig fastighetsskatt minst skulle
            ge, hade vi haft över 6,5
          </note>
          <note>
            miljarder. Då hade vi sluppit beslutet i kammaren om att försämra
            arbetslöshetsersättningen om vi hade velat.
          </note>
          <note>
            På detta sätt kan de små posterna, som var för sig är små, tillsammans
            bli ansenliga belopp. Det är därför vi måste ha skatteintäkter.
            Det blir ansenliga belopp. Då slipper vi till slut underskott
            på 200
          </note>
          <note>
            miljarder som driver upp räntan och bromsar tillväxten i ekonomin.
            Det är därför vissa skatteintäkter t.o.m. kan vara tillväxtfrämjande.
          </note>
          <note>
            Herr talman! Jag hade inte möjlighet att delta vid utskottets
            slutjustering. Jag vill därför när det gäller mom. 7 och under
            mom. 12 yrka bifall till
          </note>
          <note>
            Vänsterpartiets motion 1992/93:Sk388 av Gudrun
          </note>
          <note>
            Schyman m.fl. (v). Den formella hemställan är utdelad på bänkarna
            och har följande lydelse:
          </note>
          <note>
            7. beträffande fastighetsskatten att riksdagen med anledning
            av motion 1992/93:Sk388 yrkandena 9--
          </note>
          <note>
            11 och med avslag på motion 1992/93:Fi211
          </note>
          <note>
            yrkande 32 och motion 1992/93:Sk369 yrkande 1
          </note>
          <note>
            hos regeringen begär en översyn av fastighetsskatten i enlighet
            med vad som anförs i motion 1992/93:Sk388.
          </note>
          <note>
            12. beträffande stämpelskatten att riksdagen med anledning av
            motion 1992/93:Sk388 yrkande 16
          </note>
          <note>
            begär att regeringen skyndsamt lägger fram lagförslag om höjning
            av stämpelskatten i enlighet med vad som anförs i motionen.
          </note>
          <note type="speaker">
            Anf. 174 IVAR FRANZÉN (c):
          </note>
          <note>
            Herr talman! Det råder en total enighet i utskottet om att det
            krävs särskilda stimulanser för att öka omfattningen av reparations-
            och underhållsarbete inom bosektorn. Det finns delade meningar
            om formen på stimulansen.
          </note>
          <note>
            Utskottsmajoriteten menar att det finns starkast motiv för att
            knyta stimulansen till skattesystemet och ge den formen av en
            skattereduktion som i första hand knyts till fastighetsskatten.
          </note>
          <note>
            Avräkningen kan då göras vid den slutliga beräkningen av skatten.
            På så sätt undviker vi rundgång av pengarna. Administrationen
            knyts till ett väl fungerande skattesystem utan att på något sätt
            inkräkta på principerna i systemet. Där har
          </note>
          <note>
            Gunnar Nilsson helt fel.
          </note>
          <note>
            Ansökan om skattereduktionen görs i särskild ordning. Det råder
            ingen tvekan om att skattereduktionen kräver väsentligt mindre
            administrativt arbete än om ett särskilt bidragssystem skulle
            byggas upp, vilket
          </note>
          <note>
            Socialdemokraterna förslår. Detta gäller särskilt nu när vi håller
            på att avveckla länsbostadsnämnderna.
          </note>
          <note>
            Skattereduktionen sker i efterhand, men eftersom slutreglering
            kan göras direkt vid beräkning av den slutliga skatten blir eftersläpningen
            i många fall inte väsentligt större än i ett bidragssystem. Jag
            tror att när det slutliga förslaget kommer att redovisas i kompletteringspropositionen
            kan vi alla vara eniga även om formen på stimulansen.
          </note>
          <note>
            Peter Kling skriver i en reservation att han vill att avdragsrätten
            eller skattereduktionen omfattar även material och inte enbart
            arbetskostnad, som utskottet föreslår. Han vill också fördubbla
            beloppen. Sysselsättningseffekten blir inte större, men det kostar
            statskassan dubbelt så mycket.
          </note>
          <note>
            Utskottet har inte funnit tillräckliga skäl för att gå på Ny
            demokratis linje.
          </note>
          <note>
            I reservation nr 6 tar Socialdemokraterna upp frågan om fastighetsskattens
            koppling till bostadssubventionerna. Riksdagen har beslutat om
            en kontrollstation 1995 vad avser bostadsfinansieringen. Det finns
            starka skäl att noga analysera och utvärdera effekterna av den
            bostadsfinansiering som gäller fr.o.m. 1993.
          </note>
          <note>
            Den förenkling som 1993 års system innebär tror jag att vi alla
            kan konstatera är bra. Vilken omfattning av subventionerna som
            krävs på längre sikt är i hög grad beroende av den framtida räntenivån
            och byggkostnadsutvecklingen. Jag tror att det är viktigt att
            vi inte nu forcerar fram ytterligare förändringar i bostadsfinansieringen,
            utan att utvärderingen i samband med kontrollstationen får utgöra
            underlag för långsiktiga stabila riktlinjer för bostadsfinansieringen.
            Till Lars Bäckström vill jag lämna ett par sifferuppgifter. Räntebidragen,
            som vi i första hand syftar på när vi talar om bostadssubventioner,
            uppgår i dag till ca 30
          </note>
          <note>
            miljarder, och det är en mycket stor summa. Vad jag vill poängtera
            är, att om vi får en ränta som icke överstiger 10 %, kommer motsvarande
            summa utan att vi beslutar om några ytterligare upptrappningar
            av garantiränta eller sänkningar av räntebidragen -- även med
            ett ganska högt antagande om bostadsbyggandet, nämligen 15 000
          </note>
          <note>
            lägenheter per år -- att vara nere i under 10
          </note>
          <note>
            miljarder 1997--1998.
          </note>
          <note>
            Vi har i dag förskräckande problem, men dessa beror på en rad
            olyckliga och speciella omständigheter. Vi får under angivna förhållanden
            alltså en mycket kraftig automatisk nedtrappning av denna kostnad.
          </note>
          <note>
            När det sedan gäller stämpelskatten kan väl sägas att ju mer
            vi höjer denna, desto mer sänker vi fastighetspriserna. Vi är
            i dag inte i första hand ute efter att pressa ned fastighetspriserna
            och därmed ytterligare försvåra finanskrisen.
          </note>
          <note>
            Utskottet riktar också en uppmaning till regeringen att snarast
            möjligt redovisa sina överväganden vad avser förbättringar av
            realisationsbeskattningen.
          </note>
          <note>
            Som vi alla vet har den s.k. flyttskatten i dag betydande inlåsningseffekter.
            Det är angeläget att snabbt hitta lösningar som kan minska dessa
            utan att statskassan belastas varaktigt.
          </note>
          <note>
            Peter Kling vill att stiftelser som är vänliga nog att vilja
            rusta upp statliga byggnader skall bli befriade från momsen. Den
            frågan är en gammal bekant för mig. Vi kan för det första konstatera
            att det går att lösa momsfrågan på ett praktiskt sätt inom lagarnas
            råmärken. För det andra är det inte bra att ha speciella skatteregler
            för enskilda projekt. Det vore bättre om vi tog vårt ansvar genom
            att ge bidrag i de fall där det inte går att lösa momsfrågan inom
            lagarnas ram.
          </note>
          <note>
            Utskottet konstaterar också att vissa taxeringsvärden, t.ex.
            för bostadshus på jordbruksfastigheter, upplevs som orealistiskt
            höga och dåligt står i överensstämmelse med dagens marknadsvärden.
            Utskottet förutsätter därför att regeringen noga följer dessa
            frågor och tar de initiativ som bedöms motiverade.
          </note>
          <note>
            På samma sätt som bostadsutskottet poängterar skatteutskottet
            att vi måste ha en fastighetsskatt som är neutral mellan nybyggnad
            och ombyggnad.
          </note>
          <note>
            En ombyggnad skall inte medföra en högre fastighetsskatt på ombyggnadsdelen.
          </note>
          <note>
            Herr talman! Med detta yrkar jag bifall till utskottets hemställan
            på samtliga punkter i skatteutskottets betänkande SkU33.
          </note>
          <note type="speaker">
            Anf. 175 GUNNAR NILSSON (s):
          </note>
          <note>
            Herr talman! Jag kan inte dela Ivar Franzéns uppfattning att
            denna avdragsrätt inte skulle stå i strid med de bärande principerna
            i skattereformen.
          </note>
          <note>
            Om man delar uppfattningen att skattesystemet inte skall belastas
            med andra uppgifter än att ta in inkomster till staten och att
            vara ett fördelningsinstrument, kan man inte acceptera att ett
            sysselsättningsproblem här skall lösas via skattesystemet. Vi
            skulle naturligtvis därigenom också öppna dörrarna för nya motsvarande
            krav.
          </note>
          <note>
            Av motionsfloden till vårt utskott framgår att respekten för
            skattereformen inte är särskilt stor.
          </note>
          <note>
            Trycket och förväntningarna på att släppa fram sådana här belastningar
            på skattesystemet är ganska omfattande.
          </note>
          <note>
            När representanter för Riksskatteverket besökte skatteutskottet
            var bl.a. denna fråga aktuell, och de bad uttryckligen utskottet
            att inte belasta skattesystemet med detta avdrag. Det skulle enligt
            deras uppfattning försvåra det rationaliserings- och effektiviseringsarbete
            som man håller på med, bl.a.
          </note>
          <note>
            för att förenkla deklarationen. Det skulle kosta 70--
          </note>
          <note>
            80 miljarder i administration, och trots det skulle det endast
            bli en sporadisk kontroll av det nya avdraget. Resurserna till
            den kontrollen skulle behöva hämtas från andra områden inom skatteförvaltningen.
          </note>
          <note>
            Ivar Franzén! Jag förstår fortfarande inte varför detta nödvändigtvis
            skall gå över skattesystemet.
          </note>
          <note>
            Också utbetalningen tar en viss tid. Vi skulle få en snabbare
            och bättre effekt och skulle inte belasta och försvåra det fullständiga
            genomförandet av skattereformen, om vi hade ett bidragssystem
            som gav sysselsättningsstimulanser utanför skattesystemet. Vi
            är faktiskt överens om att olika frågor som behöver lösas inte
            skall åtgärdas inom ramen för skattesystemet. Man får i stället
            hitta andra lösningar, genom medelsanvisning och bidragssystem.
          </note>
          <note type="speaker">
            Anf. 176 IVAR FRANZÉN (c) replik:
          </note>
          <note>
            Herr talman! Vi får väl tillsammans läsa innantill när det slutliga
            förslaget kommer. Jag kan inte här i detalj redovisa det. Men
            jag tror att det är viktigt att här poängtera ett par saker. Det
            blir aldrig fråga om någon utbetalning av pengar i detta sammanhang,
            utan det blir en clearing. Det innebär att det inte blir någon
            rundgång av pengar. I det ligger självfallet en besparing.
          </note>
          <note>
            Vidare gör man en särskild ansökan, vilket betyder att det blir
            fråga om en dataoperation i samband med beräkningen av den slutliga
            skatten. Det berör alltså på intet sätt själva skattesystemet,
            men vi kan på detta sätt utnyttja den utomordentligt fina resurs
            som vår skatteförvaltning är. Den har alla behövliga data i sina
            dataregister osv. Det är inget tvivel om att det blir en mycket
            stor besparing jämfört med kostnaden för att bygga upp ett särskilt
            bidragssystem för två år.
          </note>
          <note>
            Vi har i dag, i och med att länsbostadsnämnderna håller på att
            avvecklas, inte något heltäckande system. Det vore bra om Gunnar
            Nilsson accepterade det faktum att det inte är fråga om något
            ingrepp i principerna för skattesystemet. Det är fråga om ett
            tillfälligt utnyttjande av skatteförvaltningen för en angelägen
            uppgift, att öka sysselsättningen i byggsektorn. Skall man inte
            utnyttja de goda resurser som man har tillgång till?
          </note>
          <note type="speaker">
            Anf. 177 GUNNAR NILSSON (s) replik:
          </note>
          <note>
            Herr talman! Jag hävdar fortfarande att man på detta sätt ökar
            förväntningarna på att en mängd olika problem skall lösas via
            skattesystemet.
          </note>
          <note>
            Beträffande administrationen har vi pekat på att skatteförvaltningen
            i ett bidragssystem kan vara en av de myndigheter som löser denna
            fråga, med tillvaratagande av den datateknik och den materiel
            som finns hos den.
          </note>
          <note>
            Ivar Franzén säger att det inte blir fråga om några utbetalningar.
            Däri ligger också en av nackdelarna beträffande stimulanseffekten.
            Det blir en ganska lång fördröjning, och man kan inte ganska omedelbart
            se att man får ett direkt bidrag till genomförandet av småreparationer,
            som kanske skulle kunna ge ett ordentligt lyft för byggsektorn
            i form av sysselsättningstillfällen. Men ärendet återkommer, och
            vi får se på det när det slutligen skall upp till behandling.
          </note>
          <note type="speaker">
            Anf. 178 IVAR FRANZÉN (c) replik:
          </note>
          <note>
            Herr talman! Det är rätt märkligt att man i alla motioner har
            tagit upp rätten till avdrag i skattesystemet som en speciell
            poäng. Har då ingen av de riksdagsledamöter som har väckt dessa
            motioner någon verklighetskontakt? Jag tror faktiskt att de flesta
            av dem har en mycket god verklighetskontakt. Många av oss har
            praktiska erfarenheter av att en minskning av skatten har en mycket
            positiv effekt. Det är hos en del personer mer eller mindre inbyggt
            i själen.
          </note>
          <note>
            Det blir en viss eftersläpning, men den blir begränsad i och
            med den avräkning som sker.
          </note>
          <note>
            Sedan man har fått uppgiften om skattens storlek kan man också
            få en viss förtida utbetalning, om det finns förutsättningar för
            det. Det blir alltså inte några orimliga fördröjningar.
          </note>
          <note>
            Det blir ett enkelt system, som jag tror kommer att stimulera
            minst lika bra som ett bidragssystem. Det kan ju vara fråga om
            ett antal olika åtgärder varje år. Skall man då ha utbetalningar
            tre till fyra gånger om året? Vi får i så fall en byråkrati utan
            all like.
          </note>
          <note>
            Systemet blir enkelt och effektivt och kommer säkerligen att
            ha en stimulanseffekt som mycket väl matchar den som ett bidragssystem
            kan ge.
          </note>
          <note type="speaker">
            Anf. 179 PETER KLING (nyd):
          </note>
          <note>
            Herr talman! Ivar Franzén, jag skulle vilja ta upp frågan om
            fullt avdrag, som vi vill ha upp till ett basbelopp och minimum
            2 000 kr. Om det förslaget genomfördes, tror jag att det skulle
            ge 8 000 à
          </note>
          <note>
            10 000 arbetstillfällen.
          </note>
          <note>
            Man har räknat ut att om 10 000 personer som går arbetslösa kan
            få jobb så innebär förändringen från skattebortfall till skatteintäkter
            omkring 2,5
          </note>
          <note>
            miljarder för samhället. Så det är en stor vinst, om man sätter
            10 000 personer i arbete i stället för att de går arbetslösa.
          </note>
          <note>
            Sedan vill jag också säga att de företag som i dag håller på
            med reparationer och ombyggnader --
          </note>
          <note>
            inom måleri, el, rörmokeri, snickare osv. -- på det sättet får
            större chans att överleva. Överlever de inte, blir det färre skattebaser
            och givetvis högre kostnader för staten att hålla dem under armarna
            som blir arbetslösa. Så vi tror att ett fullt avdrag skulle ge
            en positiv effekt även statsfinansiellt.
          </note>
          <note>
            Jag vill också peka på en sak med det förslag som föreligger
            från utskottet. Det berör bara egnahemsägare och bostadsrättsföreningar.
            Den som bor i en fastighet med 20 bostäder kan inte bygga om sin
            bostad och utnyttja avdragsmöjligheterna. Enskilda bostadsrättshavare
            kan ju inte dra av på fastighetsskatten. De kan inte gå till föreningen
            och säga att de har rätt att betala en lägre avgift.
          </note>
          <note>
            Det förslag som ligger är ett steg i rätt riktning, det säger
            jag återigen, men det fungerar inte fullt ut.
          </note>
          <note>
            Det har gått för fort det här. När förslaget lades fram i utskottet
            fick man i stort sett tio minuter innan man måste bestämma sig.
            Det känns som om det inte är genomtänkt.
          </note>
          <note>
            Ivar Franzén tog också upp en sak om stiftelser. Det är faktiskt
            Ivar Franzéns egen motion som vi har
          </note>
          <note>
            ''snott'' och moderniserat upp. Jag tyckte att det var så bra
            förslag som Ivar Franzén hade förra året att jag hängde på. Vi
            i Ny demokrati tycker att det är sunt och vettigt att stiftelser
            skall ha momsbefrielse när de gör en restaurering på en statligt
            ägd byggnad eller vad det kan vara. Det ger ju jobb och skatteintäkter.
          </note>
          <note>
            Har vi ett så dåligt skattesystem att man inte kan ge dessa stiftelser
            momsbefrielse -- det handlar kanske om ett hundratal -- då är
            det för stelt någonstans.
          </note>
          <note>
            Man kan ju göra sådana vinster på det!
          </note>
          <note type="speaker">
            Anf. 180 IVAR FRANZÉN (c):
          </note>
          <note>
            Herr talman! Jag skall självfallet inte ta någonting för upphovsrätten
            här.
          </note>
          <note>
            Emellertid konstaterade jag att det fanns praktiska lösningar
            som gjorde det onödigt att införa en specialskattelagstiftning
            för enskild stiftelse. Det ligger någonting i argumentet att vi
            inte kan ha alltför många särbestämmelser för enskilda projekt.
            Det blir svårt att hantera och svårt att övervaka.
          </note>
          <note>
            Men principen står jag för, nu som när jag skrev motionen. Det
            är klart att man bör försöka gynna ideella insatser som tar till
            vara kulturellt mycket värdefulla byggnader som staten inte anser
            sig själv ha råd att rusta upp.
          </note>
          <note>
            Vilka är det då som har möjlighet att utnyttja skattereduktionen?
            Peter Kling talade om bostadsrättsföreningar, och det är klart
            att de har möjlighet att mot sin fastighetsskatt dra av för de
            insatser som de gör. Det kommer då att inverka på grundavgiften,
            så bostadsrättsföreningar kan fullt ut utnyttja avdragsrätten.
          </note>
          <note>
            I första hand kanske det blir för det utvändiga underhållet,
            men ingenting hindrar att föreningen gör vissa gemensamma saker
            även i lägenheterna.
          </note>
          <note>
            Den bärande principen är att ingen fastighetsägare skall vara
            undantagen från möjligheten att utnyttja denna rätt.
          </note>
          <note>
            Självfallet kunde förslaget inte vara fullständigt genomtänkt
            från början, men det är detta vi håller på att jobba med nu. När
            vi har tänkt färdigt, skall det bli ett bra förslag, hoppas vi.
            Det tror jag att det är på god väg att bli också.
          </note>
          <note type="speaker">
            Anf. 181 PETER KLING (nyd):
          </note>
          <note>
            Herr talman! Jag är fullt medveten om att bostadsrättsföreningar
            kan göra kollektiva restaureringar, men för enskilda bostadsrättshavare
            går det inte att utnyttja avdragsrätten, Ivar Franzén.
          </note>
          <note>
            Jag kan inte säga, där jag bor i en bostadsrättslägenhet, att
            nu vill jag bygga ut min altan eller bygga om ett rum eller någonting
            sådant och göra avdrag på fastighetsskatten. Det fungerar inte,
            utan man måste göra kollektiva reparationer.
          </note>
          <note>
            Då kan föreningen utnyttja avdragsrätten, det håller jag med
            om.
          </note>
          <note type="speaker">
            Anf. 182 IVAR FRANZÉN (c):
          </note>
          <note>
            Herr talman! Det ligger i sakens natur, när man är medlem i en
            bostadsrättsförening, att vissa saker måste medlemmarna göra tillsammans,
            andra saker kan de göra var och en för sig. Det är både fördelar
            och nackdelar i detta.
          </note>
          <note>
            Vad jag återigen vill poängtera är att de enskilda medlemmarna,
            om de kommer överens och styrelsen beslutar om detta, kan göra
            reparationer även i lägenheterna. De är inte på något sätt satta
            på undantag. Detsamma gäller dem som är hyresgäster. De kan inte
            reparera sin egen lägenhet och göra avdrag från fastighetsskatten,
            men de skall självklart via bostadsföretaget fullt ut få de fördelar
            som systemet ger.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 15 april.)
          </note>
          <note>
            13 § Riksdagens revisorer och deras kansli
          </note>
          <note>
            Föredrogs
          </note>
          <note>
            finansutskottets betänkande
          </note>
          <note>
            1992/93:FiU15 Riksdagens revisorer och deras kansli (prop. 1992/93:100
            delvis).
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut skulle fattas den 15 april.)
          </note>
          <note>
            14 § Anslag till Riksgäldskontoret
          </note>
          <note>
            Föredrogs
          </note>
          <note>
            finansutskottets betänkande
          </note>
          <note>
            1992/93:FiU16 Anslag till Riksgäldskontoret (prop.
          </note>
          <note>
            1992/93:100 delvis).
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut skulle fattas den 15 april.)
          </note>
          <note>
            15 § Omstruktureringar i statsförvaltningen
          </note>
          <note>
            Föredrogs
          </note>
          <note>
            finansutskottets betänkande
          </note>
          <note>
            1992/93:FiU17 Omstruktureringar i statsförvaltningen (förs. 1992/93:RR3).
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut skulle fattas den 15 april.)
          </note>
          <note>
            16 § Den statliga rationaliseringsverksamheten och revisionen
          </note>
          <note>
            Föredrogs
          </note>
          <note>
            finansutskottets betänkande
          </note>
          <note>
            1992/93:FiU18 Den statliga rationaliseringsverksamheten och revisionen
          </note>
          <note>
            (prop. 1992/93:100 delvis).
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            (Beslut skulle fattas den 15 april.)
          </note>
          <note>
            17 § Statlig förvaltning
          </note>
          <note>
            Föredrogs
          </note>
          <note>
            Finansutskottets betänkande
          </note>
          <note>
            1992/93:FiU19 Statlig förvaltning (prop.
          </note>
          <note>
            1992/93:100 delvis).
          </note>
          <note type="speaker">
            Anf. 183 HANS GUSTAFSSON (s):
          </note>
          <note>
            Herr talman! Finansutskottets socialdemokratiska ledamöter har
            i reservation nr 1 yrkat bifall till motion A810 av Inger Hestvik
            m.fl. i den del motionen berör finansutskottets verksamhetsområde.
          </note>
          <note>
            I motionen framförs synpunkter på styrningen av statliga verk.
            Det gäller särskilt vad den pågående bolagiseringen och avregleringen
            av statlig verksamhet kan innebära. Det finns enligt motionärerna
            betydande risker för att den grundläggande servicen inte kan upprätthållas
            på ett rättvist sätt över hela landet och att detta är särskilt
            ogynnsamt för kvinnorna.
          </note>
          <note>
            Nu är inte avsikten att här diskutera huruvida statlig verksamhet
            skall bolagiseras eller inte eller om avregleringar skall genomföras.
            Vad det nu gäller är vilka risker för ytterligare utarmning av
            glesbygden som bolagisering och avreglering kan innebära.
          </note>
          <note>
            Att maximera rörelseresultatet för en verksamhet är inte alls
            detsamma som att verksamheten också är effektiv i förhållande
            till målet för verksamheten. Enligt ständigt upprepade eniga riksdagsbeslut
            skall alla, var de än bor här i landet, ha tillgång till service,
            arbete och god miljö. Hela
          </note>
          <note>
            Sverige skall leva, enligt regeringsförklaringen, inte bara de
            tätorter i vårt land som är kommersiellt intressanta.
          </note>
          <note>
            I utskottsmajoritetens behandling av motionen hänvisas till att
            i ESO-rapporten Ds 1991:77
          </note>
          <note>
            konstateras att fördelningspolitisk eller regionalpolitisk verksamhet
            kan åläggas lika väl självständiga bolag som de i princip mera
            styrbara affärsverken.
          </note>
          <note>
            Det låter sig naturligtvis sägas och kanske också göras. Men
            det är i så fall ett oeftergivligt villkor att detta beaktas i
            samband med överväganden om bolagsbildning och avreglering och
            att regeringen är beredd att vidta de åtgärder som erfordras för
            att målet skall uppnås och att ställa de medel till förfogande
            som kan krävas. Riskerna för att detta inte sker eller att åtgärderna
            efter hand urholkas är stora. Detta leder i sin tur till betydande
            olägenhet för glesbygdens folk.
          </note>
          <note>
            På samma sätt är det med den s.k. avreglering som syftar till
            att skapa ökad konkurrens inom statliga monopol. Det måste i så
            fall vara en konkurrens på lika villkor. Ett företag får inte
            plocka russinen ur kakan och överlämna åt det statliga företaget
            att ta ett totalansvar för verksamheten över hela landet.
          </note>
          <note>
            Skall vi ha en fri konkurrens på områden som har varit skyddade
            genom statliga monopol, måste vi se till att man också arbetar
            på lika villkor i fortsättningen.
          </note>
          <note>
            Med hänsyn till vad utskottsmajoriteten anför i sitt betänkande
            är det obegripligt att utskottet i enlighet med den åberopade
            motionen inte har velat ställa sig bakom ett tillkännagivande
            till regeringen om de principer som bör gälla vid bolagsbildning
            eller avreglering. Det är emellertid ännu inte för sent att göra
            detta. Det går bra att rösta för reservation nr 1.
          </note>
          <note>
            Herr talman! Jag ber att få yrka bifall till reservation nr 1.
          </note>
          <note type="speaker">
            Anf. 184 BO G JENEVALL (nyd):
          </note>
          <note>
            Herr talman! Jag skulle vilja ta mig friheten att vid sidan av
            finansutskottets betänkande 19, vilket den här debatten gäller,
            även anknyta litet grand till
          </note>
          <note>
            FiU18. Det finns ju en viss koppling mellan dessa ärenden.
          </note>
          <note>
            Jag tänkte nämligen tala om rationaliseringen eller snarare kanske
            den brist på rationalisering som man kan befara blir följden av
            de beslut som föreslås.
          </note>
          <note>
            Huvudansvaret för rationalisering inom staten har hittills åvilat
            Statskontoret tillsammans med RRV i viss mån. Vad man nu inom
            ramen för detta betänkande föreslår är att man skall ta ifrån
          </note>
          <note>
            Statskontoret den funktion det har haft genom att det har ansvarat
            för statens rationalisering. Man gör det till ett rent utredningsinstitut
            för regeringen.
          </note>
          <note>
            Om man bortser från den drivkraft möjligheten att minska anslagen
            utgör är vi inte alldeles säkra på att drivkraften för att rationalisera
            är tillräckligt stark när ansvaret för denna rationalisering helt
            och hållet läggs på myndigheterna själva. Vi i Ny demokrati tror
            att det behövs någon som tar itu med det där, och det har vi velat
            påpeka.
          </note>
          <note>
            Det som står i betänkandet FiU19 är också litet underligt: ''Regeringen
            har redan ett stöd i omstrukturerings- och rationaliseringsarbetet
            av
          </note>
          <note>
            RRV och Statskontoret. Med hänvisning till vad utskottet här
            anfört avstyrks motion Fi711 (nyd).''
          </note>
          <note>
            Utskottsmajorieteten skriver alltså i den motion där man föreslår
            en avveckling av Statskontorets rationaliseringsuppdrag att Statkontoret
            fortfarande skall ha denna möjlighet.
          </note>
          <note>
            Vi vill starkt stryka under att man måste observera följderna
            mycket tydligt och sätta det tryck som behövs på verksamheten
            med att rationalisera myndigheternas arbete.
          </note>
          <note>
            Vi i Ny demokrati har på egen hand gjort något litet ovanligt.
            Vi har genomfört något som vi kallar för myndighetsräkning. Vi
            har gjort en förfrågan till väldigt många statliga myndigheter
            om hur man där själv anser att verksamheten skulle kunna rationaliseras.
            Vi har fått väldigt god respons på vår enkät, och vi har fått
            in svar från de allra flesta.
          </note>
          <note>
            Denna enkätundersökning refererar vi till i en motion i ärendet.
            Vi säger där att den enkätundersökning som Ny demokrati låtit
            genomföra visar att hela 76 % av alla statliga verk och myndigheter
            anser att deras verksamhet kan skötas av annan myndighet. Det
            är ganska intressant att vi som ett kritiserat oppositionsparti
            får en sådan respons på vår enkät och dessutom enligt vår mening
            får ett så positivt gensvar. Vi tycker också att resultatet belyser
            det faktum att det finns en rationaliseringspotential.
          </note>
          <note>
            För att förtydliga mig litet grand skulle jag i detta sammanhang
            om det tillåts vilja referera till vårt särskilda yttrande i finansutskottets
            betänkande 18.
          </note>
          <note type="speaker">
            Anf. 185 TREDJE VICE TALMANNEN:
          </note>
          <note>
            Tyvärr har vi redan behandlat FiU18 och anförandena här skall
            alltså ansluta till finansutskottets betänkande nr 19.
          </note>
          <note type="speaker">
            Anf. 186 BO G JENEVALL (nyd):
          </note>
          <note>
            Herr talman! Jag inledde med att säga att jag tog mig friheten
            att referera till FiU18 därför att det finns en ren koppling.
            För att undvika att gå upp i samma ärende i två debatter valde
            jag att tala om betänkandena sammankopplat.
          </note>
          <note>
            Jag skulle bara vilja säga att jag gärna vill ha till protokollet
            antecknat att jag hänvisar till den text som finns i vårt särskilda
            yttrande i finansutskottets betänkande 18. Jag tänkte undvika
            att här läsa upp den.
          </note>
          <note>
            Avslutningsvis skulle jag vilja yrka bifall till Ny demokratis
            två reservationer, nämligen reservation nr 2 och reservation nr
            3 som är fogade till betänkandet FiU19.
          </note>
          <note type="speaker">
            Anf. 187 HANS GUSTAFSSON (s) replik:
          </note>
          <note>
            Herr talman! Jag skall inte bli särskilt mångordig.
          </note>
          <note>
            Bo G Jenevall redovisar den enkät som har gjorts av Ny demokrati
            vid de statliga verken och konstaterar då att man där har sagt
            att det finns rationaliseringsmöjligheter. Det är inte särskilt
            anmärkningsvärt. Det finns det väl nästan i all verksamhet.
          </note>
          <note>
            Det är ytterst anmärkningsvärt att man på verken säger att man
            har rationaliseringsmöjligheter och inte utnyttjar dem. Att konstatera
            att det finns rationaliseringsmöjligheter men inte utnyttja dessa
            kan inte vara förenligt med ledningen av ett statligt verk.
          </note>
          <note>
            Man måste ställa frågan vad som menas med rationalisering. Innebär
            det att effektivisera verksamheten med bibehållen inriktning och
            bibehållet mål, eller innebär det att förändra innehållet i verksamheten?
            Det är den viktiga frågan i alla de diskussioner om huruvida man
            skall spara eller inte som förs.
          </note>
          <note>
            Det utgör ingen besparing att hugga bort verksamheter. Besparingarna
            uppstår om man kan effektivisera en verksamhet och ändå tillgodose
            de syften och mål som verksamheten har.
          </note>
          <note>
            I Bo G Jenevalls reservation nr 2 som är fogad till finansutskottets
            betänkande föreslås det att man skall ange ett visst antal anställda
            som den statliga verksamheten bör minska med under en mandatperiod.
            Jag tycker att verksamheten skall minska med det antal som det
            är möjligt att minska med och ändå bibehålla verksamhetens inriktning
            och karaktär. Det innebär ingen effektivisering att säga att det
            skall vara så eller så många färre anställda på ett verk men inte
            fullfölja det uppdrag som verket har fått.
          </note>
          <note type="speaker">
            Anf. 188 BO G JENEVALL (nyd) replik:
          </note>
          <note>
            Herr talman! Jag tycker fortfarande att det är mycket intressant
            att konstatera att de här uppgifterna har kommit från verken själva.
            Jag tror inte att jag överskrider mina befogenheter om jag inviterar
            Hans Gustafsson att ta del av de svar vi har fått från dessa verk
            och myndigheter. Det är faktiskt en ganska intressant läsning.
          </note>
          <note>
            Förhoppningsvis har alla i detta hus en gemensam ambition att
            åstadkomma rationaliseringar. De tar alltid sin tid. Rationaliseringarna
            bör kunna sammanfalla med att vi inte minst med anledning av de
            beslut vi har fattat får en framtida bättre konjunktur. Det innebär
            att den friställning av personal som är absolut oundgängligen
            nödvändig kan komma litet längre fram och att effekterna av den
            på så vis kan sugas upp av den ökning av den privata verksamheten
            som våra olika åtgärder syftar till.
          </note>
          <note>
            Jag tror att vi skulle kunna dra nytta av en gemensam läsning
            av resultaten av vår enkät. Jag är övertygad om att det går att
            hitta väldigt mycket intressant.
          </note>
          <note type="speaker">
            Anf. 189 HANS GUSTAFSSON (s) replik:
          </note>
          <note>
            Herr talman! Jag påstår inte att den undersökning som Bo G Jenevall
            åberopade var ointressant. Jag tycker snarare att den var en smula
            överraskande.
          </note>
          <note>
            Det är överraskande att 76 % av de statliga myndigheter som har
            fått enkäten säger att det finns möjligheter att rationalisera,
            men inte gör det. Jag är lika intresserad som Bo G Jenevall av
            att ha en effektiv statlig verksamhet. Jag tycker att det är högst
            otillfredsställande att man inte vidtar denna rationalisering
            av de statliga verken om det är möjligt att effektivisera och
            ändå uppfylla de mål som är satta för verksamheten.
          </note>
          <note>
            Jag har svårt att förstå hur en chef för ett ämbetsverk kan säga
            att det finns rationaliseringsmöjligheter i en enkät från Ny demokrati,
            men sedan inte vidtar dessa åtgärder.
          </note>
          <note type="speaker">
            Anf. 190 BO G JENEVALL (nyd) replik:
          </note>
          <note>
            Herr talman! Jag delar Hans Gustafssons uppfattning. Desto intressantare
            kan det bli om vi gemensamt ser över denna fråga. Jag vill än
            en gång inbjuda till att vi gemensamt ser över dessa frågor.
          </note>
          <note>
            Jag anser det också vara anmärkningsvärt att dessa rationaliseringar
            inte sker. Jag tror att det ligger litet i sakens natur att ett
            verk får sina anslag och utför sin verksamhet. Jag framförde i
            mitt anförande att jag tror att det är svårt att ålägga myndigheterna
            ett eget rationaliseringsansvar utan påtryckningar utifrån.
          </note>
          <note type="speaker">
            Anf. 191 BENGT WITTBOM (m):
          </note>
          <note>
            Herr talman! Jag vill börja mitt anförande, som är kort, med
            att yrka bifall till hemställan i finansutskottets betänkande.
            Därutöver har jag med intresse lyssnat på Hans Gustafsson och
            hans replikskifte med Bo Jenevall. Jag måste säga att jag inte
            har begripit mycket av vad det samtalet handlade om.
          </note>
          <note>
            Jag har läst den socialdemokratiska reservationen.
          </note>
          <note>
            Huvudsubstansen i reservationen utgörs av sex punkter som sägs
            utgöra förutsättningar för den statliga förvaltningens omvandling.
            Man kan instämma i en del av förutsättningarna, men inte i den
            första och inte i den sista. Det här lämnar en öppen fråga till
            Hans Gustafsson.
          </note>
          <note>
            Men innan jag ställer frågan vill jag säga följande.
          </note>
          <note>
            Jag anser Hans Gustafsson vara en utomordentligt kunnig och erfaren
            politiker med stor kunskap om offentlig sektor i hela dess bredd.
            Men jag förstår inte hur man med tre decenniers erfarenhet av
            effektivitets- och produktivitetsutveckling i svensk offentlig
            sektor, fortfarande kan begära att man skall uppfattas som trovärdig
            när man kräver att det utan förändringar av grundläggande förutsättningar
            -- prövade under lång tid --
          </note>
          <note>
            effektivitet och förbättringar, ökade rationaliseringar, skall
            kunna bli ett högre resultat per offentligt satsad krona i offentlig
            förvaltning och service till medborgarna. Hur kan man, Hans
          </note>
          <note>
            Gustafsson, om man inte vill förändra något, framstå som trovärdig
            i fråga om att man på den basen skall kunna ta ansvar för bättre
            service till medborgarna?
          </note>
          <note>
            Det nuvarande systemet har prövats under lång tid.
          </note>
          <note>
            Vår erfarenhet av detta är att ett årligt produktivitetsfall
            i offentlig sektor på 2 à 3 %
          </note>
          <note>
            under flera decennier har per satsad resultatenhet --
          </note>
          <note>
            som medborgarna betalar inte åstadkommit mer utan mindre service.
            Den här regeringens ambition är att åstadkomma bättre, mer efterfrågeanpassad,
            billigare och effektivare service med hjälp av en förändring av
            de grundläggande förutsättningarna.
          </note>
          <note>
            Det vill inte Hans Gustafsson eller
          </note>
          <note>
            Socialdemokraterna.
          </note>
          <note>
            Hur tänker ni bära er åt?
          </note>
          <note type="speaker">
            Anf. 192 HANS GUSTAFSSON (s):
          </note>
          <note>
            Herr talman! Det är knappast vi som tänker bära oss åt. Såvitt
            jag förstår har vi reagerat på en proposition som har lagts fram
            av regeringen. Det är väl närmast frågan om hur regeringen bär
            sig åt i det här sammanhanget.
          </note>
          <note>
            Vidare har vi frågan om effektiviteten i den offentliga sektorn,
            som egentligen är ett annat problem än frågan om styrningen av
            den. Det finns inte tillförlitligt underlag som ger stöd för den
            redovisning som Bengt Wittbom lämnade här, dvs.
          </note>
          <note>
            att det skulle vara en nedgång i produktiviteten i den offentliga
            sektorn. Det finns inget sådant underlag som är tillfredsställande
            som tar hänsyn till kvalitet och andra saker som kan bevisa detta
            påstående. Man kan t.o.m. bevisa motsatsen, dvs.
          </note>
          <note>
            att under senare år har produktivitetsbortfallet varit störst
            i den privata tjänstesektorn och betydligt lägre i den offentliga
            tjänstesektorn. Men det är inte detta som är den fråga vi behandlar
            här.
          </note>
          <note>
            Jag sade i mitt inledningsanförande att jag inte tänkte föra
            en diskussion om huruvida vi skall bolagisera eller inte eller
            avreglera eller inte. Jag vill diskutera följande. Om vi bolagiserar
            eller avreglerar skall vi först och främst se till att även i
            fortsättningen ta ansvar för hela landet. Hela
          </note>
          <note>
            Sverige skall leva! Vi skall inte skapa konstruktioner som i
            sig själva leder fram till att man ägnar ett intresse åt de stora
            tätorterna och de kommersiellt intressanta områdena. När vi avreglerar
            för att skapa fri konkurrens, skall vi se till att det blir en
            fri konkurrens i den meningen att aktörerna på marknaden har samma
            skyldigheter när det gäller att svara för service och omsorg för
            riket i sin helhet.
          </note>
          <note>
            Jag vet inte varifrån Bengt Wittbom har fått intrycket att vi
            inte skulle vilja ändra på något. Jag kan lämna mängder av exempel
            där vi själva har föreslagit och genomfört ändringar inom den
            offentliga sektorn. Men vi vill göra det efter en saklig prövning
            där vi tar hänsyn till andra erfarenheter och inte till mossiga
            doktrinära skäl att den privata eller bolagiserade verksamheten
            i varje läge skall vara överlägsen affärsverksamhet eller offentlig
            verksamhet.
          </note>
          <note type="speaker">
            Anf. 193 BENGT WITTBOM (m):
          </note>
          <note>
            Herr talman! Det är möjligt att jag har missuppfattat vad som
            står i den socialdemokratiska reservationen. Men uppenbart och
            alldeles klart är att den här regeringen försöker förändra grundförutsättningarna
            för den offentliga förvaltningen i syfte att åstadkomma ökad effektivitet,
            bättre resultat av satsade offentliga pengar, skapa en process
            och incitament bland de människor som jobbar med dessa frågor.
            Vidare skall medborgarna få ta del av den kreativitet och den
            skaparförmåga som finns.
          </note>
          <note>
            Herr talman! Jag får uppfattningen att i förutsättning nr 1 säger
            Socialdemokraterna nej till bolagisering, och därmed privatisering,
            som instrument. Jag tycker att det är bra att fråga vad ert alternativ
            är. En grundläggande förutsättning är alldeles klar, Hans Gustafsson.
            Det är att det måste bli billigare. Staten har inte resurserna.
            Det är den frågan ni måste svara på. Hur vill ni förändra och
            inom vilka ramar, så att det går att leverera bra service inom
            den statliga verksamheten till medborgarna i det här landet? Det
            måste ske inom ramen för minskade resurser och ett effektivare
            utnyttjande av de pengar och de mänskliga resurser som staten
            har i denna verksamhet. Så här långt har ni inte svarat på detta.
          </note>
          <note>
            Hans Gustafsson säger: Vi skall förändra. Han säger sig också
            kunna ge en mängd exempel. Ja, tack! Vi har gott om tid här i
            kammaren i kväll.
          </note>
          <note>
            Därför undrar jag om vi kunde få del av dessa exempel.
          </note>
          <note>
            Hur skall ni alltså förändra? På vilket sätt skall förändringen
            ske? Det vore intressant att få besked om hur ni tänker er att
            statlig, offentlig, verksamhet skall bedrivas till en kostnad,
            utifrån de budgetmässiga krav vi har, som är ungefär 20 %
          </note>
          <note>
            lägre än dagens, samtidigt som medborgarna ges en acceptabel
            service. Det vore alltså intressant att i varje fall få en antydan
            därom till svar.
          </note>
          <note>
            Sedan talar Hans Gustafsson om statens skyldigheter när det gäller
            att ge service. Men jag tycker att han också skall fundera över
            statens möjligheter i detta sammanhang. Tidigare har alltför mycket
            baserats på detta med att dimensionera och bygga vår offentliga
            sektor och vår statliga förvaltning på skyldigheterna.
          </note>
          <note>
            Nu är det alltså, Hans Gustafsson, dags att inför nästa decennium
            också fundera över möjligheterna.
          </note>
          <note type="speaker">
            Anf. 194 HANS GUSTAFSSON (s):
          </note>
          <note>
            Herr talman! Bengt Wittbom angav att han troligen missförstått
            mig något. Jag kan, efter att ha lyssnat på hans senaste inlägg,
            instämma i att det förhåller sig på det sättet.
          </note>
          <note>
            Var någonstans har vi sagt nej till bolagisering? Vi har ju själva
            tagit initiativ till bolagisering, t.ex. när det gällt handläggningen
            av statens fastigheter. Det var när ni började röra till det hela
            med utförsäljning -- bolag skulle än hit, än dit -- som problemen
            i det här sammanhanget uppstod.
          </note>
          <note>
            Beträffande den offentliga sektorn kan jag peka på sjukvården,
            sjukförsäkringen och andra områden där vi medverkat till förändringar.
            Vi har inget emot att vidta förändringar. Men förändringar som
            leder till att man tror att effektiviteten ökar genom att folk
            ställs utanför eller genom försämringar i servicen vill vi inte
            vara med om att vidta.
          </note>
          <note>
            I fråga om de tre bolag som anges under aktuella punkter och
            som vi inte vill bolagisera kan jag säga att Posten och Televerket
            t.ex. är handläggare av det som allmänt kallas naturliga monopol.
            Långt in i de kretsar som Bengt Wittbom själv representerar anser
            man ju att dessa bör vara samhällelig verksamhet -- en verksamhet
            i samhällelig ägo och under samhällelig ledning. Det finns inte
            något upphetsande eller revolutionerande i detta.
          </note>
          <note>
            Sedan gäller det frågan om möjligheterna att klara det hela.
            Vad jag gjorde -- och det vet Bengt
          </note>
          <note>
            Wittbom, som har suttit med i arbetsmarknadsutskottet -- var
            att jag redovisade vad ett enhälligt arbetsmarknadsutskott och
            en enhällig riksdag år efter år beslutar om i denna kammare, nämligen
            att alla i vårt land skall ha tillgång till service, till arbete
            och till en god boendemiljö. Det är ett krav som riksdagen varit
            enig om. Jag tycker att vi skall föra en politik som innebär en
            strävan att uppfylla det kravet, inte till att förändra.
          </note>
          <note>
            Bengt Wittbom kan inte ge ett enda exempel på att de åtgärder
            som regeringen vidtagit har lett till ökad produktivitet. Ni tror
            ju att ökad produktivitet är detsamma som minskade statliga utgifter.
            Men produktiviteten måste mätas i förhållande till de resultat
            och mål som gäller för verksamheten. Någon utredning i det avseendet
            har jag inte sett till. Jag emotser dock en sådan utredning med
            stort intresse.
          </note>
          <note type="speaker">
            Anf. 195 BENGT WITTBOM (m):
          </note>
          <note>
            Herr talman! Nu tror jag att vi något närmar oss pudelns kärna,
            Hans Gustafsson!
          </note>
          <note>
            Hans Gustafsson säger: Vi har inte motsatt oss bolagisering.
            Det kan jag instämma i. Hans
          </note>
          <note>
            Gustafssons partikamrater är ju lika duktiga som en del andra
            ute i kommunerna på att bolagisera. Här i riksdagen har ni på
            väsentliga punkter inte motsatt er bolagisering. Det är alltså
            inte det som frågan handlar om. I stället handlar frågan om varför
            ni bolagiserar.
          </note>
          <note>
            Jag vet varför vi bolagiserar och vill driva frågor om bolagiseringar
            och förändringar av huvudmannaskap. Anledningen är att vi vill
            skapa flexibilitet och mångfald också i produktionen av service
            och tjänster. Vi vill skapa konkurrens. Vi vill skapa effektivitet
            på det här sättet, till medborgarnas gagn.
          </note>
          <note>
            Men då hänger en fråga i luften, nämligen: Varför vill Hans Gustafsson
            och Socialdemokraterna bolagisera?
          </note>
          <note>
            Man har inte samma syfte som vi moderater och regeringen. I vilket
            syfte vill man då bolagisera?
          </note>
          <note>
            En del av den problematik, herr talman, som uppstår återfinns
            under den sjätte punkten när det gäller förutsättningarna, nämligen:
            Allmänhetens insyn i statligt ägda bolag -- man kan också skriva
            kommunalt ägda bolag -- skall ske efter i princip samma villkor
            som i kommunalt ägda bolag.
          </note>
          <note>
            Där håller man på att genomdriva en princip som innebär allmän
            insyn. Det är klart att detta är vad som behövs. En bolagisering
            som inte innebär en privatisering på ett eller annat sätt strider
            ju mot offentlighetsprincipen och egentligen också mot det offentliga
            huvudmannaskap som är grundat på medborgarnas krav på finansiering
            och på verksamheten.
          </note>
          <note>
            Bortsett från tidigare ställd fråga tycker jag att det skulle
            vara intressant att få höra Hans Gustafssons svar på frågan: Varför
            accepterar ni bolagisering?
          </note>
          <note>
            Det borde ni faktiskt inte göra. Ni har ju inte klargjort syftet
            med er vilja att bolagisera.
          </note>
          <note type="speaker">
            Anf. 196 HANS GUSTAFSSON (s):
          </note>
          <note>
            Herr talman! Nej, Bengt Wittbom, frågan gäller inte varför vi
            vill bolagisera. Frågan gäller i stället om ni, om vi bolagiserar,
            är med på att det görs på ett sådant sätt att alla i Sverige kan
            bibehålla en god service. Det är vad frågan handlar om, liksom
            vår motion och vår reservation i detta sammanhang.
          </note>
          <note>
            Om man i ett vidare perspektiv vill veta hur vi ser på bolagisering,
            på statlig verksamhet kontra privat verksamhet osv. kan jag hänvisa
            till andra partimotioner, t.ex. till årets motion nr 217. Där
            behandlar vi mycket utförligt denna fråga.
          </note>
          <note>
            Vad som nu gäller är om ni i utskottsmajoriteten är med på ett
            tillkännagivande till regeringen med innebörden: Om man bolagiserar
            och om man avreglerar, skall man tillse att det blir fortsatt
            god service i hela vårt land. Man får icke bedriva en verksamhet
            som automatiskt leder till att glesbygden utarmas.
          </note>
          <note>
            Ett typiskt exempel är City Mail, som ju inte gick så bra. Men
            företaget kunde ha gått bra. Man etablerade sig i tätorten Stockholm
            för att bedriva postbefordran. Det kunde ha lett till att det
            statliga
          </note>
          <note>
            Postverket fick inrätta sig på samma sätt. Vem hade då förlorat
            på det? Jo, glesbygden. Postverket fick
          </note>
          <note>
            300 miljoner för att det skulle spara in på glesbygdens postservice.
            I år drar man in, alltså redan under det andra året, 50 miljoner
            på detta.
          </note>
          <note>
            Det motsvarar kostnaden för distribution av post till 100 000
            abonnenter.
          </note>
          <note>
            En sådan utveckling vill vi inte medverka till. Det är vad detta
            handlar om. Men jag är säker på att
          </note>
          <note>
            Bengt Wittbom och jag vid andra tillfällen kan få möjlighet att
            diskutera om vi skall bolagisera och avreglera eller inte.
          </note>
          <note>
            Det som ni själva skriver i betänkandet, Bengt
          </note>
          <note>
            Wittbom, ligger ju så nära den princip som jag här redovisat
            att det inte borde vara fråga om någon större självövervinnelse
            när det gäller att rösta för reservation nr 1. Det är också vad
            jag varmt rekommenderar er att göra.
          </note>
          <note type="speaker">
            Anf. 197 BENGT WITTBOM (m):
          </note>
          <note>
            Herr talman! Att instämma i Hans Gustafssons synpunkter, dvs.
            att alla människor i Sverige skall ha en god service, är inte
            förenat med några som helst svårigheter.
          </note>
          <note>
            Men en svårighet uppstår när man betraktar Hans
          </note>
          <note>
            Gustafssons och Socialdemokraternas fullständiga brist på förmåga
            och vilja att förändra det system av statlig service som vi nu
            kostnadsmässigt har svårt att bära. Samtidigt skall det ju fortfarande
            finnas en trovärdighet när det gäller detta system --
          </note>
          <note>
            oavsett om det är en bolagisering eller ej. Det skall vara möjligt
            att klara uppgiften till en acceptabel kostnad utifrån Sveriges
            ekonomi, medborgarnas möjligheter att betala via skatten, bristen
            på mångfald i fråga om en anpassning till olika krav på verksamheten
            i olika delar av landet etc.
          </note>
          <note>
            Det är problematiken. Det är lätt att instämma beträffande den
            övergripande målsättningen. Men det är svårt att föra en dialog
            med Hans Gustafsson och Socialdemokraterna i frågan utifrån den
            här utgångspunkten. Vill man inte vara med och förändra grundförutsättningarna
            i ett system som har visat sig inte fungera utifrån den ekonomi
            som staten i dag har och utifrån den ekonomiska styrka som skattebetalarna
            har möjlighet att ge staten, är det väldigt svårt att diskutera
            den övergripande målsättningens realiserande.
          </note>
          <note>
            Jag vill, herr talman, komma tillbaka till det här med bolagisering.
            Detta har under de senaste åren frustrerat mig ganska mycket.
            Om man är med i processen att i statlig, i kommunal och i landstingskommunal
            regi bolagisera offentlig verksamhet -- vilket mitt parti, Hans
            Gustafssons parti och regeringen är -- måste man ju ha en uppfattning
            om varför man gör detta och vad man tror sig vinna på det. Vi
            har en uppfattning om vad vi tror oss kunna vinna med tanke på
            medborgarnas bästa vad gäller förutsättningarna för ökad konkurrens,
            mångfald, effektivitet, besparingar, variationer i service, m.m.
          </note>
          <note>
            Herr talman! Jag återkommer till frågan: Vad har ni för målsättning
            med detta?
          </note>
          <note type="speaker">
            Anf. 198 HANS GUSTAFSSON (s):
          </note>
          <note>
            Herr talman! Jag vill bara helt kort säga till Bengt
          </note>
          <note>
            Wittbom att Postverket i Sverige när det gäller postbefordran
            är ett av de effektivaste i världen.
          </note>
          <note>
            Det finns det officiella beskrivningar om. Det gäller även Televerket.
            Vi kan också konstatera att dessa två affärsdrivande verk har
            skapat en jämn och bra service i hela vårt land. Man kan inte
            begära att den skall vara jämnare och bättre. Varhelst man bor
            får man daglig post och tillgång till telefon och annan service.
            Samtidigt sker detta utan att skattebetalarna belastas och med
            goda rörelseresultat.
          </note>
          <note>
            Man skall, Bengt Wittbom, vara försiktig när man av doktrinära
            skäl ändrar detta, därför att det låter mycket flärdfullare att
            säga bolag i stället för att säga affärsverk och myndighet. Tag
            vara på det som är bra och låt oss ändra på det som är ineffektivt
            och dåligt. Gör inte tvärtom! Ändra inte på det som fungerar bra.
            I övrigt ber jag att få tacka för diskussionen.
          </note>
          <note type="speaker">
            Anf. 199 BENGT WITTBOM (m):
          </note>
          <note>
            Herr talman! Det är inte så ofta under den här perioden som jag
            har tagit kammarens tid i anspråk, och det är inte så ofta som
            jag har haft möjlighet att debattera med Hans Gustafsson i, som
            jag tycker, en väsentlig kärnfråga. Även om frågan berör begränsade
            delar av den statliga verksamheten är den en kärnfråga.
          </note>
          <note>
            Jag kan inte, herr talman, undgå att säga att jag uppfattar Hans
            Gustafssons senaste inlägg så, att
          </note>
          <note>
            Hans Gustafsson är väldigt imponerad av hur effektiva och bra
            de svenska systemen för distribution av telefonservice och postservice
            historiskt sett har varit för de svenska konsumenterna. Men det
            handlar nu inte enbart om det. Det handlar faktiskt också om,
            Hans
          </note>
          <note>
            Gustafsson, att dagens och framtidens medborgare i Sverige inte
            bara ställer krav på att få posten hemburen och att kunna ringa
            ett telefonsamtal.
          </note>
          <note>
            Medborgarna ställer också krav på kommunikation, i och med att
            möjligheter skapats därför, både inom postområdet och inom teleområdet.
            Det handlar om nya produkter som konsumenter i glesbygden också
            är intresserade att få tillgång till. Det handlar om en situation
            där vårt televerk utsätts för hård konkurrens. Vår televerksamhet
            måste få en chans att anpassas till den konkurrensen.
          </note>
          <note>
            Jag är alldeles övertygad om att det, för att vi skall kunna
            möta den här situationen, måste innebära att vår tele- och postverksamhet
            skall ha möjlighet att konkurrera på den nya teknikens och den
            nya konkurrensens villkor. Det räcker då inte att slå sig till
            ro och konstatera att vi historisk sett har haft mycket effektiva
            system, att folk har fått sin post hemburen, att man har fått
            sin telefon inmonterad och att man har kunnat ringa till rimliga
            kostnader.
          </note>
          <note>
            Det handlar inte bara om det i framtiden. Vi måste visserligen
            se till att ge förutsättningar även för det i framtiden. Men det
            är så mycket mer som vi måste ge förutsättningar för. Det gäller
            nämligen att även i framtiden upprätthålla tekniskt avancerad
            service, konkurrenskraftig, effektiv och god service på de här
            områdena i Sverige. Det är då inte bara en fråga om hur vi i ett
            slutet system utan konkurrens vill se det här ske i Sverige, utan
            det gäller också att ta hänsyn till de grundförutsättningar som
            den internationella konkurrensen och den mycket snabba teknikutvecklingen
            ger. Det kräver förändringar, Hans Gustafsson.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 15 april.)
          </note>
          <note>
            18 § Vägverket
          </note>
          <note>
            Föredrogs
          </note>
          <note>
            trafikutskottets betänkande
          </note>
          <note>
            1992/93:TU24 Vägverket (prop. 1992/93:100
          </note>
          <note>
            delvis).
          </note>
          <note type="speaker">
            Anf. 200 BO NILSSON (s):
          </note>
          <note>
            Herr talman! Så går vi då över till att behandla
          </note>
          <note>
            Vägverkets verksamhet. I årets budgetproposition avseende Kommunikationsdepartementet
            föreslås att Vägverkets verksamhet beträffande såväl nyinvesteringar
            som drift och underhåll skall marknadsanpassas och utsättas för
            full konkurrens.
          </note>
          <note>
            Därefter skall man bolagisera och, i nästa omgång, privatisera
            produktionsverksamheten. Detta är ett dåligt och föga genomtänkt
            förslag.
          </note>
          <note>
            Departementschefen har inte ens motiverat vilka fördelar som
            man uppnår med förslaget.
          </note>
          <note>
            Allmänna fraser om marknaden och konkurrensen duger inte längre.
            Det blir klart för allt fler att dessa modeord inte är lösningen
            på de problem som marknadsliberalerna tydligen trodde.
          </note>
          <note>
            När det gäller Vägverkets nyinvesteringar så upphandlas redan
            i dag en mycket stor del i konkurrens -- jag tror att det är över
            70 %. Det betyder att Vägverkets verksamhet redan är konkurrensutsatt,
            men också att man har en egen regiverksamhet som har kompetens
            och som är effektiv. Detta är av flera skäl viktigt -- dels för
            att ha en egen kompetens och produktion, dels för att ha en viss
            kontrollmöjlighet när det gäller de få stora entreprenadföretagen.
          </note>
          <note>
            Det är högst tvivelaktigt om man med det här förslaget uppnår
            några positiva resultat när det gäller drift och underhåll. Här
            är det oerhört viktigt med höga kvalitetskrav och, om möjligt
            med en inriktning mot en ökad trafiksäkerhet. Det får inte vara
            så att vinstintresset i ett enskilt företag kommer före en extra
            insats på hala vintervägar --
          </note>
          <note>
            för att nu ta ett konkret exempel.
          </note>
          <note>
            Det finns dessutom enligt vår uppfattning en stor risk för att
            regeringsförslaget innebär en övergång till ett privat monopol.
            Här utgår vi från att regeringspartierna och kanske t.o.m. Ny
            demokrati är emot alla former av monopol. Hur är det med det?
          </note>
          <note>
            En annan fråga som måste beröras är risken för ytterligare ökad
            arbetslöshet bland vägarbetarna, vilken redan i dag är mycket
            hög -- uppemot 50 %, sägs det. När man i högtidliga sammanhang
            talar om 1990-talet som infrastrukturens årtionde är det synnerligen
            tvivelaktigt att lägga fram förslag som betyder direkta försämringar;
            detta då det gäller risk såväl för ökad arbetslöshet, sämre trafiksäkerhet,
            förstörd kompetens som för att skapa ett privat monopol.
          </note>
          <note>
            Herr talman! Att regeringen lägger fram sådana här förslag är
            i och för sig inte förvånande, dominerad som den är av högerkrafter.
            Men att annars sansade riksdagsledamöter i trafikutskottet går
            på dessa trollformler är minst sagt förvånande.
          </note>
          <note>
            I betänkandet TU24 där dessa frågor behandlas, skriver utskottsmajoriteten
            dels att underhållsverksamheten skall bedrivas med höga kvalitetskrav,
            dels att Vägverket måste besitta erforderlig kompetens för att
            kunna värdera anbud i fråga om produktion, drift och underhåll
            av vägar.
          </note>
          <note>
            Till sist säger man att man inte har någon erinran mot att produktionsverksamheten
            privatiseras. Om man kan få detta att gå ihop är man aningen naiv,
            eller också vill man medvetet förstöra en väl fungerande verksamhet,
            som delvis drivs i samhällets regi.
          </note>
          <note>
            Herr talman! I vår reservation som har fogats till betänkandet
            yrkar vi avslag på regeringens förslag om marknads- och konkurrensförutsättningar
            för
          </note>
          <note>
            Vägverkets verksamhet och om bolagisering av
          </note>
          <note>
            Vägverkets produktionsverksamhet. Vi yrkar i stället att regeringen
            får i uppdrag att utreda en samordning av Vägverkets och Banverkets
            produktionsresurser inom ramen för en helstatlig produktionskoncern.
            Detta förslag skulle, i motsats till majoritetsförslaget, säkerligen
            betyda bevarad kompetens och lägre arbetslöshet bland vägarbetarna
            samt motverka ett privat monopol.
          </note>
          <note>
            Det skulle dessutom garantera Vägverkets möjligheter att med
            bibehållen kompetens värdera anbud från de stora entreprenadföretagen.
          </note>
          <note>
            Herr talman! Jag yrkar bifall till reservationen som har fogats
            till betänkandet TU24.
          </note>
          <note type="speaker">
            Anf. 201 KARL-ERIK PERSSON (v):
          </note>
          <note>
            Herr talman! Jag vill börja med att hålla med om vad Bo Nilsson
            sade i sitt anförande. Vi kommer att stödja den reservation som
            Socialdemokraterna har fogat till detta betänkande.
          </note>
          <note>
            Jag skulle vilja hålla mig till anslaget B 7,
          </note>
          <note>
            Vägverkets försvarsuppgifter. Frågan är vad dessa pengar skall
            gå till -- det kan man inte utläsa ur detta betänkande. Försvaret
            av utskottets betänkande kanske kan ge en viss klarhet i detta
            avseende. På talarlistan stod först herr Attefors, som skulle
            försvara betänkandet, men det är tydligen herr Svensk som skall
            göra det. Någon av dessa herrar kanske kan förklara vad dessa
            pengar går till.
          </note>
          <note>
            I utskottsbetänkandet står det att vi i den motion som vi har
            väckt föreslår att 48 miljoner skall dras från regeringens förslag.
            Vid utskottsbehandlingen sade vi att det måste ha blivit något
            fel, då medelsanvisningen är 47,7 miljoner. Det kan man läsa på
            s. 7 i betänkandet. Det gick inte att rätta till detta, utan byråkratiskt
            krångel gör att det ser ut som om vi vill dra bort mer pengar
            än det finns i anslaget. Så är icke fallet.
          </note>
          <note>
            Jag funderar vad pengarna skall gå till. Om det är till brouppgifter,
            som det står, frågar jag mig: Skall man när man förstärker broar
            i detta land göra det på så sätt att man också kan demolera dem,
            enligt försvarets uppgifter? Är det på detta sätt, tycker jag
            att det här kontot skulle tas bort från trafikutskottet och läggas
            på försvarsutskottet.
          </note>
          <note>
            Eftersom jag har en viss erfarenhet på detta område, vet jag
            att man måste vidta de här åtgärderna när man förstärker broar,
            för försvarets skull. Det skulle inte belasta det här kontot.
            Det är motiveringen till att vi har ett avslagsyrkande på den
            här posten.
          </note>
          <note>
            Det hade alltså varit intressant om det framgått av betänkandet
            vad pengarna egentligen skall gå till, men det kan man inte utläsa.
            Det är en svaghet; det bör framgå av ett betänkande vad pengarna
            kommer att användas till.
          </note>
          <note>
            Det skulle också vara intressant för dem som möjligtvis läser
            snabbprotokollet. Många läser inte bara betänkanden och yttranden
            från olika departement, utan de läser också vad som har sagts
            i debatten. För dem som är okunniga om det här skulle det alltså
            visa vad pengarna går till.
          </note>
          <note>
            Om jag har rätt i mitt påstående, borde det här anslaget egentligen
            inte belasta
          </note>
          <note>
            Kommunikationsdepartementet. Det borde vara en självklarhet för
            utskottet att handskas med pengar så att det inte belastar ett
            annat departement än det som skall ha uppgifterna. Det är alltså
            Försvarsdepartementet. Då skulle man köpa tjänsterna av Vägverket,
            om de där var de enda som hade kompetensen att utföra jobben.
            På det sättet skulle det bli en förstärkning till
          </note>
          <note>
            Kommunikationsdepartementet, och inte en försvagning, som i det
            här fallet.
          </note>
          <note>
            Med det här vill jag yrka bifall till min meningsyttring som
            är fogad till detta betänkande.
          </note>
          <note type="speaker">
            Anf. 202 KENNETH ATTEFORS (nyd):
          </note>
          <note>
            Herr talman! Till herr Persson kan jag bara säga, att när det
            gäller 48 miljoner i försvarsutgifter kan jag mycket väl tänka
            mig att föra över dem till försvarsutskottet. Jag förmodar att
            de pengarna skall användas för att minera eller åtminstone göra
            fack i broar m.m. för att hindra fienden att köra över broarna.
            Jag kan knappast tänka mig att pengarna är till för att förstärka
            broarna, till gagn för fienden. Jag kan gå med på det, om herr
            Svensk också håller med om detta.
          </note>
          <note>
            För övrigt skall jag inte säga så mycket, då herr
          </note>
          <note>
            Svensk är här och kommer att försvara majoriteten i utskottet.
          </note>
          <note>
            Jag tycker att betänkandet i stort sett är bra. Allting som gör
            att vi skall föra över statlig verksamhet till bolag och eventuellt
            privatisera är som en ljuv sång för oss, dvs. att vi skall försöka
            minska statens inflytande på byggsektorn så mycket som möjligt.
          </note>
          <note>
            Det är litet synd att Bo Nilsson inte vet att vi lever
          </note>
          <note>
            1993, när han i sin reservation till betänkandet vill att vi
            skall bygga upp ett slags kombinat à la Sovjet.
          </note>
          <note>
            Vi skulle alltså slå ihop Vägverkets och Banverkets byggnadsproduktion
            till ett jättekombinat, som det hette i Sovjet tidigare. Det är
            synd. Annars upplever jag att herr Nilsson är en mycket pragmatisk
            politiker.
          </note>
          <note>
            Bo Nilsson förstod inte heller varför allting skall privatiseras.
            Jag har tagit med en text som jag vill läsa upp för Bo Nilsson.
            Det är ett citat från Kjell-
          </note>
          <note>
            Olof Feldts bok Alla dessa dagar, som jag ibland använder som
            en bibel när det gäller att marknadsanpassa den statliga verksamheten.
            Feldt är framsynt när det gäller detta:
          </note>
          <note>
            Sitt klaraste uttryck tycker jag att skillnaden mellan privat
            och offentlig sektor får i synen på effektivitet. Medan effektiviteten
            i ett privat, vinststyrt företag är symbolen för framgång, uppfattas
            kravet på effektivitet i en offentlig förvaltning bara som ett
            uttryck för att det saknas pengar.
          </note>
          <note>
            Det beskriver ganska bra varför vi vill bolagisera så mycket
            som möjligt.
          </note>
          <note>
            Jag yrkar bifall till utskottets hemställan och avslag på reservationen.
          </note>
          <note>
            Anf. 203 KARL-ERIK PERSSON (v)
          </note>
          <note>
            replik:
          </note>
          <note>
            Herr talman! Eftersom Kenneth Attefors i sitt inlägg stöder de
            uppgifter som jag har lämnat, och uppfattningen att detta anslag
            inte skall belasta ett annat departement, måste det innebära att
            Ny demokrati och Kenneth Attefors stöder min meningsyttring.
          </note>
          <note>
            Anf. 204 KENNETH ATTEFORS (nyd)
          </note>
          <note>
            replik:
          </note>
          <note>
            Herr talman! Nu måste jag få reda på vad som verkligen gäller
            för dessa 48 miljoner, om de skall användas till minering av broar.
            Jag avvaktar med besked om stöd till meningsyttringen till plenum
            i morgon. Jag skall försöka ta reda på vad dessa 48
          </note>
          <note>
            miljoner egentligen går till. Ibland lägger jag mig inte i smådetaljer
            i betänkanden, eftersom jag är ensam i utskottet. Jag hoppas att
            den borgerliga majoriteten ser till att allting handläggs sjyst.
          </note>
          <note>
            Anf. 205 KARL-ERIK PERSSON (v)
          </note>
          <note>
            replik:
          </note>
          <note>
            Herr talman! Allting är relativt i dagens samhälle.
          </note>
          <note>
            men jag vet inte om 48 miljoner är smådetaljer, för ett parti
            som vill spara pengar -- bara hälften är en rätt stor summa pengar.
            Från den utgångspunkten hoppas jag att Ny demokrati och Kenneth
            Attefors stöder meningsyttringen.
          </note>
          <note>
            Anf. 206 KENNETH ATTEFORS (nyd)
          </note>
          <note>
            replik:
          </note>
          <note>
            Herr talman! Om det vore så väl att vi kunde spara pengar, men
            nu skulle vi bara flytta anslaget från trafikutskottet till försvarsutskottet.
            Därmed skulle vi inte spara så mycket för skattekollektivet. 48
          </note>
          <note>
            miljoner är inte mycket pengar, med tanke på att
          </note>
          <note>
            Per Westerbergs förmögenhet är 50 miljoner -- det är ju tydligen
            inte så mycket.
          </note>
          <note type="speaker">
            Anf. 207 BO NILSSON (s) replik:
          </note>
          <note>
            Herr talman! Det är väl det som är skillnaden mellan Kenneth
            Attefors, som jag betraktar som en marknadsliberal, och oss socialdemokrater.
            För vårt parti är det viktigare att bygga bra vägar och att ha
            ett gott underhåll med god kvalitet, och det åstadkommer man genom
            att man i god blandekonomisk anda konkurrensutsätter
          </note>
          <note>
            Vägverket. Verket upphandlar i dag en stor del av nyinvesteringarna,
            och man upphandlar en del av underhållet. Men man måste bevara
            en kompetens i Vägverket, dels för att själv kunna producera när
            det behövs, dels för att vid ett anbudsförfarande kunna utvärdera
            och värdera de anbud som kommer in.
          </note>
          <note>
            Jag tycker att detta är betydligt viktigare än att till varje
            pris sjunga privatiseringens lov, om man inte samtidigt kan garantera
            stora förbättringar, och det kan inte Kenneth Attefors -- det
            vet jag.
          </note>
          <note type="speaker">
            Anf. 208 LARS SVENSK (kds):
          </note>
          <note>
            Herr talman! Det betänkande som vi nu behandlar gäller övergripande
            mål för Vägverkets verksamhet, marknads- och konkurrensförutsättningar
            för verkets produktionsverksamhet samt en bolagisering av verksamheten.
          </note>
          <note>
            När det gäller de övergripande målen för
          </note>
          <note>
            Vägverket tillstyrker utskottet propositionen, som säger att
            1988 års trafikpolitiska beslut ligger fast.
          </note>
          <note>
            Här finns heller inga reservationer.
          </note>
          <note>
            Beträffande marknadsanpassningen och bolagiseringen av Vägverkets
            produktionsverksamhet fattade riksdagen i maj
          </note>
          <note>
            1991 beslut om en förändrad organisation för
          </note>
          <note>
            Vägverket. Den nya organisationen skulle bestå av en beställardel
            och en produktionsdel. Beslutet innebar också en ändring av Vägverkets
            regionala förvaltning. Den nya organisationen infördes den 1
          </note>
          <note>
            januari 1992.
          </note>
          <note>
            I propositionen talas det om att Vägverket skall marknadsanpassas
            och så snart som möjligt utsättas för konkurrens och dessutom
            bolagiseras. Här finns en motion, T334, där motionärerna motsätter
            sig marknadsanpassning och bolagisering. Man menar att anläggningsbranschen
            kännetecknas av bristfällig konkurrens och att de få aktörer som
            finns då kommer att skapa privata monopol inom verksamheten. Vidare
            talas det i motionen om en samordning av Vägverkets och Banverkets
            verksamheter.
          </note>
          <note>
            Utskottet är av den meningen att produktionen inom anläggningssektorn
            inte skiljer sig från annan konkurrensutsatt verksamhet och ser
            därför inga skäl att inte låta fördelarna med fri konkurrens komma
            vägsektorn till del. Utskottet avstyrker därför motion T334 på
            den punkten.
          </note>
          <note>
            När det gäller samordningen av Vägverkets och
          </note>
          <note>
            Banverkets verksamheter har utskottet i betänkande TU21 från
            1992/93 uttalat att
          </note>
          <note>
            Banverket i så stor utsträckning som möjligt skall utnyttja marknaden
            inom bygg- och anläggningssektorn för underhåll och nyinvesteringar.
            Mot den bakgrunden är utskottet inte heller här berett att förorda
            en etablering av en statlig produktionskoncern. Motion T334 avstyrks
            därför också på den punkten.
          </note>
          <note>
            Sedan finns det en motion från Vänsterpartiet,
          </note>
          <note>
            T208, där motionärerna yrkar avslag på medelsanvisning för försvarsuppgifter
            på 47,7
          </note>
          <note>
            miljoner kronor. Det gäller anslag för investeringar och planeringskostnader
            vad gäller den civila försörjningsberedskapen inom totalförsvarets
            civila delar. Även här avstyrker utskottet yrkandet.
          </note>
          <note>
            Herr talman! Jag yrkar härmed bifall till utskottets hemställan
            och avslag på reservationen och meningsyttringen i alla dess delar.
          </note>
          <note type="speaker">
            Anf. 209 BO NILSSON (s):
          </note>
          <note>
            Herr talman! Lars Svensk säger att utskottet säger det och utskottet
            säger det. Det är väl ändå utskottsmajoriteten som säger det,
            eftersom vi socialdemokrater har en annan mening? Det hoppas jag
            att vi är överens om.
          </note>
          <note>
            Jag tycker att det exempel som jag anförde om underhåll av vintervägar
            förtjänar att kommenteras, Lars Svensk. Har jag inte rätt i att
            detta inte får vara ett vinstintresse utan att kvalitet och trafiksäkerhet
            här skall gälla? Då får det ju inte vara fråga om enbart vinstintresse
            -- man måste kunna göra extra insatser för att uppnå god kvalitet,
            och det kan man inte välja om man samtidigt har ett strikt vinstintresse.
            Jag tycker att den frågan kräver ett svar.
          </note>
          <note>
            Likadant är det med den andra fråga som jag tog upp och som gällde
            möjligheten att värdera och utvärdera anbud. Det är oerhört viktigt
            att man har praktisk erfarenhet av vägbyggeri och av underhåll.
          </note>
          <note>
            Annars är det oerhört svårt för att inte säga omöjligt att värdera
            och utvärdera förslag från ett stort entreprenadföretag. Det är
            omöjligt. Jag menar att det är att försämra servicen och att försämra
            våra vägar, och det ställer jag inte upp på.
          </note>
          <note>
            Till sist: Jag tog upp det här med arbetslösheten, som är oerhört
            besvärande för vägarbetarna inom
          </note>
          <note>
            Vägverket. Men som vanligt hade man från kds ingen kommentar
            till det. Det är kanske inte så viktigt med den höga arbetslöshet
            som vi har här i landet?
          </note>
          <note type="speaker">
            Anf. 210 LARS SVENSK (kds):
          </note>
          <note>
            Herr talman! Jag vet att Bo Nilsson skall med tåget, så jag skall
            fatta mig kort. Det här kan utvecklas till en mycket lång debatt
            som jag mycket gärna skulle vilja föra men jag skall begränsa
            mig för att inte äventyra Bo Nilssons resa.
          </note>
          <note>
            Jag vill citera Riksrevisionsverket, som säger att det inte finns
            några kommersiella hinder för en bolagisering och att det inte
            finns några principiella hinder för en privatisering. Man säger
            att produktionsdivisionen fyller kravet för en bolagisering. Det
            kan vi luta oss emot.
          </note>
          <note>
            Enligt Riksrevionsverkets bedömning finns det ingen påtaglig
            risk för att utförandet av produktionen inte kommer till stånd
            vid en privatisering på grund av att det inte finns en fungerande
            marknad på området.
          </note>
          <note>
            Anläggningsverksamheten är i Sverige i stort sett en bransch
            med delvis bristande konkurrens, säger man, och det håller jag
            med om; det har vi sett också inom byggsektorn i slutet av 80-talet.
            Men 80-
          </note>
          <note>
            talet var extremt med brist på kontroll på väldigt mycket. Jag
            är övertygad om att den här verksamheten kan sättas ut och fungera
            i konkurrens. Byggsektorn fungerar ändå. Man bygger stora och
            starka broar, man bygger höga och vackra hus som fungerar -- jag
            tror att man också kommer att bygga platta och breda vägar som
            blir bra, om man utsätter den här verksamheten för konkurrens.
          </note>
          <note type="speaker">
            Anf. 211 KARL-ERIK PERSSON (v):
          </note>
          <note>
            Herr talman! Med Lars Svensks inlägg om det här betänkandet hoppas
            jag att Kenneth Attefors har fått klart besked om vad dessa pengar
            går till.
          </note>
          <note type="speaker">
            Anf. 212 LARS SVENSK (kds):
          </note>
          <note>
            Herr talman! Det frågas här vart pengarna tar vägen i den här
            verksamheten. Det här är försvarspengar. Jag tror inte att jag
            här i detalj kan redovisa vart de tar vägen, men det är en mycket
            intressant fråga. Bidraget var 34 miljoner 1991/92,
          </note>
          <note>
            45 miljoner 1992/93 och är 47 miljoner för 1993/94.
          </note>
          <note>
            Det här är ett anslag som har varit med under många år och som
            är en del av beredskapen i
          </note>
          <note>
            Sverige. Om man i detalj vill veta vart pengarna går tror jag
            att man gör bäst i att inte fråga mig utan att be revisorerna
            att svara på den frågan nästa gång vi skall ta upp anslaget till
            behandling.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 15 april.)
          </note>
          <note>
            19 § Bordläggning
          </note>
          <note>
            Anmäldes och bordlades
          </note>
          <note>
            Motionerna
          </note>
          <note>
            med anledning av prop. 1992/93:185 Tobakslag
          </note>
          <note>
            1992/93:So44 av Sten Söderberg (-)
          </note>
          <note>
            1992/93:So45 av Karin Falkmer (m)
          </note>
          <note>
            1992/93:So46 av Jerzy Einhorn och Elisabeth
          </note>
          <note>
            Fleetwood (kds,m)
          </note>
          <note>
            1992/93:So47 av Bo Holmberg m.fl. (s)
          </note>
          <note>
            1992/93:So48 av Berndt Ekholm m.fl. (s)
          </note>
          <note>
            1992/93:So49 av Ingrid Näslund m.fl. (kds)
          </note>
          <note>
            1992/93:So50 av Barbro Westerholm m.fl.
          </note>
          <note>
            (fp,s,m,c,kds,v)
          </note>
          <note>
            1992/93:So51 av Birgitta Dahl m.fl. (s)
          </note>
          <note>
            1992/93:So52 av Maud Björnemalm m.fl. (s)
          </note>
          <note>
            1992/93:So53 av Nils Nordh (s)
          </note>
          <note>
            1992/93:So54 av Ian Wachtmeister m.fl. (nyd)
          </note>
          <note>
            1992/93:So55 av Ingela Thalén (s)
          </note>
          <note>
            1992/93:So56 av Berit Löfstedt m.fl. (s)
          </note>
          <note>
            1992/93:So57 av Bengt Silfverstrand och Bo Nilsson
          </note>
          <note>
            (s)
          </note>
          <note>
            1992/93:So58 av Inga-Britt Johansson och
          </note>
          <note>
            Marianne Carlström (s)
          </note>
          <note>
            1992/93:So59 av Margareta Winberg m.fl. (s)
          </note>
          <note>
            1992/93:So60 av Nils-Olof Gustafsson m.fl. (s,c)
          </note>
          <note>
            med anledning av prop. 1992/93:186 Kontroll över ämnen som kan
            användas vid olaglig tillverkning av narkotika m.m.
          </note>
          <note>
            1992/93:So61 av Sten Söderberg (-)
          </note>
          <note>
            med anledning av prop. 1992/93:187 Individuellt pensionssparande
          </note>
          <note>
            1992/93:Sk32 av Bengt Harding Olson (fp)
          </note>
          <note>
            1992/93:Sk33 av Johan Lönnroth m.fl. (v)
          </note>
          <note>
            1992/93:Sk34 av Christina Linderholm (c)
          </note>
          <note>
            1992/93:Sk35 av Margit Gennser (m)
          </note>
          <note>
            1992/93:Sk36 av Mikael Odenberg (m)
          </note>
          <note>
            1992/93:Sk37 av Lars Hedfors m.fl. (s)
          </note>
          <note>
            1992/93:Sk38 av Kenneth Lantz (kds)
          </note>
          <note>
            med anledning av prop. 1992/93:188 Ändring i lagen (1984:3) om
            kärnteknisk verksamhet
          </note>
          <note>
            1992/93:N53 av Sten Söderberg (-)
          </note>
          <note>
            Konstitutionsutskottets betänkande
          </note>
          <note>
            1992/93:KU29 Riksdagen och dess myndigheter
          </note>
          <note>
            Justitieutskottets betänkanden
          </note>
          <note>
            1992/93:JuU23 Anslag till åklagarväsendet
          </note>
          <note>
            1992/93:JuU24 Anslag till domstolsväsendet
          </note>
          <note>
            Näringsutskottets betänkanden
          </note>
          <note>
            1992/93:NU25 Vissa näringspolitiska frågor
          </note>
          <note>
            1992/93:NU26 Mineralförsörjning m.m.
          </note>
          <note>
            1992/93:NU27 Statliga företag
          </note>
          <note>
            20 § Anmälan om fråga
          </note>
          <note>
            Anmäldes att följande fråga framställts
          </note>
          <note>
            den 14 april
          </note>
          <note>
            1992/93:551 av John Andersson (-) till jordbruksministern om
            jaktvård på statlig mark:
          </note>
          <note>
            I lagen (1938:274) om rätt till jakt sägs bl.a.
          </note>
          <note>
            följande: ''Jakträttsinnehavare bör genom ändamålsenlig och efter
            tillgången på villebråd lämpad jakt även som, där så lämpligen
            kan ske, genom åtgärder för villebrådets skydd och förkovran sörja
            för bevarandet av ett artrikt och livskraftigt villebrådstillstånd
            (jaktvård).''
          </note>
          <note>
            Vi har fått en ny lag sedan dess, men utgångspunkten för denna
            är densamma.
          </note>
          <note>
            Nu har det anmärkningsvärda hänt, att staten genom markägaren
            Domän (Domänverket) avser att införa ett arrende- och betalningssystem
            för älgjakt, som enligt mångas mening helt strider mot lagens
            intentioner. Arrendetiderna skall bli ettåriga. Förskottsbetalning
            skall erläggas för tilldelade älgar, alltså även om inga djur
            finns att fälla.
          </note>
          <note>
            Vilka åtgärder avser jordbruksministern att vidta för att jaktlagens
            intentioner följs, så att även en bra jaktvård bedrivs på statens
            marker?
          </note>
          <note>
            21 § Kammaren åtskildes kl. 22.38.
          </note>
          <note>
            Förhandlingarna leddes
          </note>
          <note>
            av talmannen från sammanträdets början t.o.m. 5 §
          </note>
          <note>
            anf. 39 (delvis),
          </note>
          <note>
            av förste vice talmannen därefter t.o.m. 8 § anf. 67
          </note>
          <note>
            (delvis),
          </note>
          <note>
            av andre vice talmannen därefter t.o.m. beslutet om uppskjuten
            votering före 9 §,
          </note>
          <note>
            av tredje vice talmannen därefter t.o.m. 9 §
          </note>
          <note>
            anf. 123 (delvis),
          </note>
          <note>
            av talmannen därefter t.o.m. ajourneringen kl.
          </note>
          <note>
            18.00.
          </note>
          <note>
            av förste vice talmannen därefter t.o.m. 12 §
          </note>
          <note>
            anf. 168 (delvis) och
          </note>
          <note>
            av tredje vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
