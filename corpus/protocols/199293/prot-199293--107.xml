<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199293</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199293</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199293--107</head>
          <docDate when="1993-05-07">1993-05-07</docDate>
        </div>
      </front>
      <body>
        <div>
          <note>
            1 § Utökning av antalet suppleanter i försvarsutskottet
          </note>
          <note>
            Valberedningen hade enligt ett till kammaren inkommet protokollsutdrag
            tillstyrkt att antalet suppleanter i försvarsutskottet utökades
            från 20 till
          </note>
          <note>
            21.
          </note>
          <note>
            Kammaren biföll denna framställning.
          </note>
          <note>
            2 § Val av suppleant i försvarsutskottet
          </note>
          <note>
            Företogs val av en suppleant i försvarsutskottet.
          </note>
          <note>
            Kammaren valde i enlighet med valberedningens förslag till
          </note>
          <note>
            suppleant i försvarsutskottet
          </note>
          <note>
            Bengt Lindqvist (s)
          </note>
          <note>
            3 § Svar på interpellation 1992/93:141 om
          </note>
          <note>
            Socialstyrelsens narkotikaförteckning
          </note>
          <note>
            Anf. 1 Socialminister BENGT
          </note>
          <note type="speaker">
            WESTERBERG (fp):
          </note>
          <note>
            Herr talman! Karl Gustaf Sjödin har frågat mig om jag är beredd
            att medverka till att de narkotiska preparaten kokain och fencyklidin
            överförs till
          </note>
          <note>
            Läkemedelsverkets narkotikaförteckning I.
          </note>
          <note>
            Karl Gustaf Sjödin hävdar att kokain och fencyklidin, eller Angels
            dust som det också kallas, är mycket farliga narkotiska preparat
            men att detta ännu inte slagit igenom vid den rättsliga bedömningen
            av straffvärdet vid narkotikabrott.
          </note>
          <note>
            Sverige har anslutit sig till Förenta nationernas narkotikakonventioner,
            enligt vilka tillverkning, export, import, distribution, förvaring,
            handel, användning och innehav av narkotika skall begränsas till
            medicinska och vetenskapliga ändamål. Skilda kontrollnivåer gäller
            för olika varor med hänsyn till deras användbarhet för medicinska
            eller vetenskapliga ändamål och riskerna för missbruk.
          </note>
          <note>
            Enligt konventionerna måste utöver de vanliga läkemedelsbestämmelserna
            finnas vissa bestämmelser av annat slag. Grundvalen för de speciella
            bestämmelser som förutses i konventionerna är förteckningen över
            kontrollerade ämnen i listor med olika kontrollnivåer. Dessa listor
            anger den lägsta kontrollnivå som erfordras enligt konventionerna,
            men staterna har rätt att utöva strängare kontroll och t.o.m.
            förbjuda användningen av vissa substanser.
          </note>
          <note>
            FN-konventionerna innehåller också ett fåtal bestämmelser om
            den illegala verksamheten med narkotika och psykotropa ämnen.
            Det råder ingen tvekan om att Sverige uppfyller konventionernas
            krav i dessa avseenden.
          </note>
          <note>
            Läkemedelsverkets narkotikaförteckningar följer i stort dels
            den allmänna konventionen från 1961, dels 1971 års psykotropkonvention.
            Det är dock viktigt att komma ihåg att de svenska listorna inte
            är identiska med FN:s listor.
          </note>
          <note>
            Vi har fem listor varav den första omfattar ämnen som inte har
            någon medicinsk användning men som kan tillåtas för vetenskapligt
            bruk. I förteckning I
          </note>
          <note>
            upptas ämnen som cannabis, heroin, LSD och kat.
          </note>
          <note>
            Förteckning II upptar tung narkotika med viss medicinsk användning.
            Till förteckning II räknas kokain, morfin m.fl. ämnen. Förteckning
            III
          </note>
          <note>
            upptar sådana ämnen som i sig är att betrakta som narkotika men
            som kan ingå i andra preparat som inte är klassade som narkotika.
            Ett sådant exempel är kodein, som används i olika typer av smärtstillande
            medel.
          </note>
          <note>
            I narkotikastrafflagens 3 § andra stycket, anges de kriterier
            som skall vara vägledande för bedömningen av om ett narkotikabrott
            skall betraktas som grovt eller inte. Där anges att domstolen
            särskilt skall beakta om brottet har utgjort ett led i en verksamhet
            som har bedrivits i större omfattning eller yrkesmässigt. Dessutom
            anges att det skall beaktas om brottet avsett en särskilt stor
            mängd narkotika eller annars varit av särskilt farlig eller hänsynslös
            art. Bedömningen skall grundas på en sammanvägning av omständigheterna
            i varje enskilt fall. Huruvida ett ämne finns på lista I eller
            II i Läkemedelsverkets narkotikaförteckning bör inte påverka domstolarnas
            bedömning av straffvärdet.
          </note>
          <note>
            Kokain bedöms redan i dag i våra domstolar som ett farligt preparat.
            Detta har också uttryckts i domar från Högsta domstolen. Fenylcyklidin
            förekommer knappast inte i Sverige, varför man inte kan uttala
            sig om domstolspraxis.
          </note>
          <note>
            Mot bakgrund av de förhållanden jag nu redogjort för, samt det
            faktum att kokain används vid vissa ögonoperationer, bedömer jag
            inte att det finns behov av att flytta kokain till narkotikaförteckning
          </note>
          <note>
            I. När det gäller fenylcyklidin ämnar jag dock ta upp en diskussion
            med Läkemedelsverket för att utröna om det finns behov av en sådan
            överflyttning.
          </note>
          <note type="speaker">
            Anf. 2 KARL GUSTAF SJÖDIN (nyd):
          </note>
          <note>
            Herr talman! Jag tackar socialministern för den allmänna redogörelsen
            på detta område. Det kan vara intressant för åhörarna att få höra
            hur det ligger till.
          </note>
          <note>
            Det stämmer att kokain används som lokalbedövningsmedel vid vissa
            ögonoperationer.
          </note>
          <note>
            Men det sägs att kokain kan ersättas av exempelvis ett medel
            som heter cylokain, vilket också görs.
          </note>
          <note>
            Jag är glad för att socialministern ämnar ta upp en diskussion
            om detta. Jag skulle gärna se att det blir en hearing om dessa
            frågor. Ämnen i dessa förteckningar överförs utan någon större
            diskussion. Det finns ett ämne som heter pemolin som tydligen
            har överförts till narkotikaförteckning
          </note>
          <note>
            I av Läkemedelsverket utan någon större diskussion i frågan.
          </note>
          <note>
            PCP, fencyklidin eller Angels dust, som socialministern sade
            -- det har många olika namn --
          </note>
          <note>
            har utmönstrats som läkemedel. Det vore intressant att få höra
            om man inte kunde föra över dessa ämnen till förteckningen, som
            man exempelvis utan någon direkt orsak har gjort med pemolin.
          </note>
          <note>
            Anf. 3 Socialminister BENGT
          </note>
          <note type="speaker">
            WESTERBERG (fp):
          </note>
          <note>
            Herr talman! Jag är inte expert nog för att kunna avgöra som
            cylokain kan ersätta kokain vid alla ögonoperationer. Jag utgår
            från att det är en sådan bedömning som Läkemedelsverket är kompetent
            att göra.
          </note>
          <note>
            Skulle kokain inte behövas i samband med operationer är det möjligt
            att en omklassning kan ske. Men hittills har man bedömt att kokain
            behövs i en del sammanhang. Uppenbarligen går det inte att i de
            sammanhangen använda cylokain. Vi har därför accepterat att kokain
            finns kvar på förteckning II i Läkemedelsverkets listor.
          </note>
          <note type="speaker">
            Anf. 4 KARL GUSTAF SJÖDIN (nyd):
          </note>
          <note>
            Herr talman! Jag vore tacksam om socialministern tog upp frågan
            om kokain och dess användning som lokalbedövningsmedel i diskussionen
            när han ämnar diskutera exempelvis fencyklidin. Det vore kanske
            en idé att göra det så att vi får klarhet i frågan. Enligt många
            är det litet märkligt att kokain fortfarande finns i narkotikaförteckning
            II.
          </note>
          <note>
            Inte heller jag är någon medicinsk expert. Jag har via andra
            som är mer kompetenta på området fått uppgifter om att kokain
            kan ersättas av andra lokalbedövande medel. Jag vore tacksam om
            socialministern tog upp detta i sina diskussioner med Läkemedelsverket.
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslöt kl. 9.07 på förslag av andre vice talmannen att
            ajournera förhandlingarna till kl.
          </note>
          <note>
            9.15 i väntan på att statsministern skulle anlända för att lämna
            på föredragningslistan upptaget interpellationssvar.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 9.15.
          </note>
          <note>
            4 § Svar på interpellation 1992/93:104 om statens roll i välfärdspolitiken
          </note>
          <note type="speaker">
            Anf. 5 Statsminister CARL BILDT (m):
          </note>
          <note>
            Herr talman! Herr interpellant! Låt mig börja med att be om ursäkt
            för försen ankomst orsakad av alltför snabb hantering av den föregående
            interpellationen. Men det kan ju också ha ett värde.
          </note>
          <note>
            I en interpellation har Widar Andersson frågat om vi kommer att
            gå vidare i arbetet med att tydliggöra vad som är statens och
            vad som är samhällets uppgifter genom att slå fast offentliga
            åtaganden på några av honom nämnda områden.
          </note>
          <note>
            Han vill veta om regeringen har för avsikt att stifta rättighetslagar
            som garanterar medborgarna -- och därmed ålägger det offentliga
            att leverera --
          </note>
          <note>
            barnomsorg, bibliotekstjänster och socialbidrag på en viss nivå.
          </note>
          <note>
            Tänker vi monopolisera råvaror, kommunikationer, högre utbildning
            och annan nationell infrastruktur?
          </note>
          <note>
            Tänker vi avskaffa landstingen och förstatliga akutoch specialistvården?
          </note>
          <note>
            I den regeringsförklaring som jag avgav den 4
          </note>
          <note>
            oktober 1991 sades följande om regeringens grundläggande syn
            på dessa frågor:
          </note>
          <note>
            ''Alltför ofta har staten och den offentliga makten betraktats
            som detsamma som samhället. Men nu är kollektivismens tid slut.
            I vårt Sverige kommer samhället alltid att vara större än staten.''
          </note>
          <note>
            Den förändrade syn på dessa frågor som regeringsförklaringen
            gav uttryck för är av central betydelse för det förändringsarbete
            som vi har tagit initiativ till under tiden sedan regeringsskiftet.
          </note>
          <note>
            Politisk verksamhet är naturligtvis av avgörande betydelse i
            varje väl fungerande samhälle. Det kommer alltid att finnas en
            rad frågor som kräver en stark offentlig makt.
          </note>
          <note>
            Det kan handla om genuint gemensamma uppgifter, där de klassiska
            exemplen är försvaret och rättsväsendet. Det kan också handla
            om en generell välfärdspolitik liksom om särskilda insatser för
            att värna trygghet och levnadsstandard hos dem i vårt samhälle
            som har det svårt eller om vaktslåendet av vårt nationella kulturarv.
            På dessa och andra områden måste det offentliga alltid stå starkt.
          </note>
          <note>
            Men alltför ofta har det faktum att det på vissa områden behövs
            politiska insatser och regleringar lett till den felaktiga uppfattningen
            att alltmer måste skötas eller regleras av det offentliga.
          </note>
          <note>
            Individernas frihet, de mänskliga gemenskapernas oberoende och
            marknadsekonomins möjligheter att fungera har då betraktats som
            andra rangens värden. Staten har setts som instrument för att
            i alla lägen göra tillvaron bättre. Politikerna har inte velat
            sätta upp några spärrar för sin styrande verksamhet.
          </note>
          <note>
            Det är mot en sådan sammanblandning av stat och samhälle som
            vi vänder oss. Vi vill komma bort från uppfattningen att allt
            kan och bör likriktas och regleras. Vi vill bredda möjligheterna
            för individer, familjer, företag och andra frivilliga gemenskaper
            att ta eget ansvar och själva välja hur livet skall levas. I det
            arbetet har staten förvisso en viktig roll.
          </note>
          <note>
            Ofta kan offentliga insatser vidga människors valmöjligheter.
            Men gränsen mellan stat och samhälle skall likväl vara tydlig.
          </note>
          <note>
            Det är därför en angelägen uppgift att på ett tydligare sätt
            än hittills komma fram till vad som skall skötas i den frivilliga
            sektorn -- och det må vara genom individers egna insatser, genom
            marknadslösningar eller genom frivilligt samarbete -- och vad
            som skall skötas offentligt.
          </note>
          <note>
            Detta skall göras på ett sätt som ökar individens frihet, förbättrar
            marknadsekonomins möjligheter att fungera och vidgar och förbättrar
            det frivilliga arbetets och ansvarstagandets villkor. Statens
            och det offentligas åtaganden skall koncentreras.
          </note>
          <note>
            Friheten och ansvaret skall få ökat utrymme.
          </note>
          <note>
            På dessa punkter har den politiska debatten under de senaste
            åren blivit både livaktigare och intressantare. Erfarenheterna
            från de totalreglerade socialistiska samhällenas misslyckanden
            och kollaps har här spelat en stor roll. Men också politiska misslyckanden
            i vårt eget samhälle har betytt mycket för den nya debatten.
          </note>
          <note>
            Regeringen har redan genomfört en rad reformer som verkar i den
            riktning jag här angett.
          </note>
          <note>
            Vi har öppnat för en mer genuin valfrihet inom skola och omsorg.
            Vi har avreglerat flera viktiga marknader. Vi har sänkt skatten.
          </note>
          <note>
            Vi har tillsatt en fri- och rättighetsutredning med uppdrag att
            förstärka de medborgerliga fri- och rättigheterna. Vi har öppnat
            möjligheter för universitet och högskolor att genom övergång till
            stiftelseform vinna ökat oberoende.
          </note>
          <note>
            Genom en genomgripande omläggning av statsbidragssystemet har
            vi givit kommunerna kraftigt vidgade handlingsmöjligheter.
          </note>
          <note>
            Steg för steg har vi gjort Sverige till ett friare samhälle med
            större möjligheter för individer, familjer och företag att själva
            fatta avgörande beslut om sin egen framtid.
          </note>
          <note>
            Och på den vägen avser vi att gå vidare.
          </note>
          <note>
            Detta är vår färdriktning. Vår avsikt är att koncentrera de offentliga
            åtagandena. Staten skall stå stark där den skall vara stark, men
            vi måste ge ansvar åt övriga delar av samhället.
          </note>
          <note>
            Något monopoliserande av råvaror och kommunikationer kommer det
            därför inte att bli tal om. Vi vill öppna för mer av konkurrens
            i de fall där marknader varit för begränsade eller inskränkta.
          </note>
          <note>
            Universitet och högskolor är offentliga institutioner och kommer
            till övervägande del att så förbli under överblickbar framtid.
          </note>
          <note>
            Men området är självfallet inget naturligt monopol.
          </note>
          <note>
            Såväl ädel tävlan mellan lärosäten som ett oberoende förhållningssätt
            visavi statsmakten är både möjliga och önskvärda.
          </note>
          <note>
            Därför ger vi institutionerna ökat oberoende.
          </note>
          <note>
            Därför gör vi det möjligt för vissa högskolor och universitet
            att ombildas till självständiga stiftelser, och därför öppnar
            vi åtminstone möjligheten för helt nya utbildningsinstitutioner
            att starta och börja undervisa och utfärda examina.
          </note>
          <note>
            Landstingens framtid diskuteras nu intensivt i olika politiska
            partier. Det parti jag är ordförande för kommer med all säkerhet
            att komma fram till slutsatsen att det vore bättre för välfärden
            och billigare för skattebetalarna om landstingens uppgifter överfördes
            till andra.
          </note>
          <note>
            Men frågan står inte på denna regerings dagordning. Oavsett vilken
            åsikt man har i denna organisatoriska fråga är svaret på en annan
            fråga, nämligen om det offentliga skall ha ansvar för att medborgarna
            får god vård vid sjukdom, ett klart ja.
          </note>
          <note>
            Något förstatligande av akut- och specialistvård är dock inte
            aktuellt.
          </note>
          <note>
            Så till de eventuella rättighetslagarna.
          </note>
          <note>
            Låt mig konstatera att riksdagen denna vår beslutar om en ny
            rättighetslag för personer med svåra funktionshinder. Det är ett
            viktigt steg i vår välfärdspolitik.
          </note>
          <note>
            Socialtjänstkommittén har förordat att socialbidragen skall samordnas
            för hela riket.
          </note>
          <note>
            Dessa förslag bereds för närvarande inom regeringskansliet. Otvetydigt
            är dock återigen att det offentliga har ansvar för att ingen lämnas
            vind för våg när han eller hon råkar i svårigheter.
          </note>
          <note>
            En lag som ålägger stat, kommun eller andra att tillhandahålla
            bibliotekstjänster är inte aktuell. De danska erfarenheterna av
            en sådan lag är inte goda.
          </note>
          <note>
            Även barnomsorgen, slutligen, är i stöpsleven, som alla i denna
            kammare torde vara väl underrättade om. Vi förbereder ett förslag
            till ändringar i socialtjänstlagen på denna punkt som dessutom
            skall säkra valfriheten mellan olika former av barnomsorg.
          </note>
          <note>
            Valfrihetsrevolutionen i välfärdspolitiken kommer med all säkerhet
            att dominera 1990-talets ansträngningar att reformera den offentliga
            sektorn och att göra det tydligt att samhälle och stat inte är
            synonyma begrepp.
          </note>
          <note>
            I regeringsförklaringen 1991 stod också följande --
          </note>
          <note>
            som väl beskriver regeringens principiella inriktning i dessa
            mycket viktiga frågor:
          </note>
          <note>
            ''Staten måste ha det yttersta ansvaret för att alla medborgare
            ges en grundläggande trygghet vid arbetslöshet, sjukdom, ålderdom
            och handikapp.
          </note>
          <note>
            Dessa insatser måste även i framtiden till den alldeles övervägande
            delen finansieras gemensamt.
          </note>
          <note>
            Däremot finns det ingen anledning att själva produktionen alltid
            skall ske i offentlig regi. Att skilja på offentlig kontroll och
            finansiering å den ena sidan och en fri produktion med enskilda,
            kooperativa och offentliga producenter å den andra blir därför
            den grundläggande principen för förnyelsen av de olika välfärdssystemen.''
          </note>
          <note>
            Till detta synsätt har sedan dess bl.a.
          </note>
          <note>
            Lindbeckkommissionen anslutit sig. Jag noterar att åtskilliga
            fristående samhällsdebattörer -- till vilkas krets jag i detta
            sammanhang räknar Widar
          </note>
          <note>
            Andersson -- i stort sett gjort detsamma.
          </note>
          <note>
            Kollektivismens tid är förbi. Den gångna erans ofta socialistiskt
            inspirerade tro på det uniforma, det reglerade och det stillastående
            har ingen framtid.
          </note>
          <note>
            I stället bryter långsamt en ny värderingsgemenskap fram. Vi
            kan i stället bygga ett samhälle präglat av medborgarskap och
            enskilt ansvarstagande, valfrihet och kontinuerlig förändring.
          </note>
          <note type="speaker">
            Anf. 6 WIDAR ANDERSSON (s):
          </note>
          <note>
            Herr talman! Jag tackar statsministern för svaret.
          </note>
          <note>
            Jag finner att ganska mycket i svaret väl fångar tidens rytm.
            Det gäller särskilt avsnitten om den engagerade medborgarens plats
            och situation i samhället. Det är förvisso sant att tron på centralismen
            som överlära och det etablerade misstroendet mot enskilda medborgares
            och lokala politikers förmåga att fatta goda beslut vad gäller
            sin egen situation måste brytas.
          </note>
          <note>
            På en avgörande punkt -- det gäller den fråga som jag har ställt
            om de naturliga monopolen -- finner jag ett stort avstånd. Jag
            tror att det är centralt, och jag skall uppehålla mig vid det
            i mitt anförande. Jag gläder mig också åt beteckningen fristående
            samhällsdebattör.
          </note>
          <note>
            I de omprövningens tidevarv som vi i dag lever i, inte bara i
            Sverige utan i en stor del av världen, är det viktigt att var
            och en av oss, utifrån sina egna moraliska uppfattningar om vad
            som är rätt och fel här i världen, är beredd att tänka så fritt
            som möjligt och pröva framtidens möjligheter. En av mina huvudpoänger,
            statsministern, är dock att den som har hand om staten inte är
            fri. Jag vill också påstå att det avgörande för synen på staten
            är om man betraktar den som sin eller inte.
          </note>
          <note>
            En företrädare till statsministern -- här lånar jag en del uppgifter
            från statsvetaren Stig-Björn
          </note>
          <note>
            Ljunggren och hans bok Folkhemskapitalismen --, nämligen Gillis
            Bildt sade 1889 i andrakammarsalen i riksdagen att: Det är väl
            samhällets plikt att utjämna ojämnheterna och att söka förbättra
            arbetarklassens ställning genom omvårdnad för dess bildning och
            materiella välstånd.
          </note>
          <note>
            Om vi jämför farfars farfars ord, som är offensiva och som talar
            om att utjämna och förbättra, med
          </note>
          <note>
            Carl Bildts svar i dag, där han säger att staten har det yttersta
            ansvaret, ser vi att där Gillis Bildt var oerhört offensiv och
            kände stort ansvar för staten och medborgarna är Carl Bildt passiv
            och talar om ett yttersta ansvar. Det är en stor skillnad.
          </note>
          <note>
            En annan företrädare, Arvid Lindman, förstatligade de norrbottniska
            gruvorna och reglerade exporten av järnmalm. Han motiverade sitt
            beslut i riksdagen år 1907 med att säga att svensk järnhantering
            skulle garanteras råvara, och utländska intressen skulle inte
            lägga beslag på fyndigheterna. Även om statsministern vill säga
          </note>
          <note>
            ''rätt då, men fel nu'', hävdar jag att förklaringen går djupare
            än så.
          </note>
          <note>
            Det fanns ett betydande ansvar för det allmänna hos den besuttna
            klassen, och de betraktade staten som sin. Sedan kom rösträtten
            och därmed den socialdemokratiska dominansen. Vi inom socialdemokratin
            har därefter, på gott och ont, betraktat staten som vår. Borgerligheten,
            framför allt högern och sedermera Moderata samlingspartiet, har
            skapat en ideologi som alltmer vänt sig bort från staten och det
            allmänna. År 1991, för första gången sedan 1930, får Sverige en
            konservativ statsminister.
          </note>
          <note>
            Då är vi tillbaka till kärnfrågan. Statsministern har ansvar
            för staten. Han är inte längre i opposition.
          </note>
          <note>
            Han är inte längre fri. Han skall tala för det allmännas intresse.
            Carl Bildt sade i sitt svar att statens roll skall koncentreras.
            I det moderata programförslaget till höstens stämma uttrycks det
            som att staten och kommunen skall hantera det genuint gemensamma,
            de problem som ingen kan lösa lika bra eller bättre.
          </note>
          <note>
            Den stora systemskiftesfrågan framöver är: Vad är detta genuint
            gemensamma?
          </note>
          <note>
            Jag kan ändå inte tro att statsministern bara menar polis, militär
            och domstol. Är det inte ett genuint gemensamt intresse för Carl
            Bildt, likväl som för
          </note>
          <note>
            Arvid Lindman, att säkra råvaror som malm och skog och allmänna
            kommunikationer så att de kommer alla medborgare till del?
          </note>
          <note>
            Är det inte ett genuint gemensamt intresse att göra en kraftsamling
            för arbete och tillväxt i de tider vi lever i i dag? Är det inte
            ett genuint gemensamt intresse för statsministern, likt det var
            för Gillis
          </note>
          <note>
            Bildt, att söka utjämna de sociala ojämnheterna som finns i vårt
            land och i världen? En stor social ojämnhet som finns i dag är
            arbetslösheten. Är det inte också ett genuint gemensamt intresse
            att minimera de bidragsberoendes skara?
          </note>
          <note>
            I dag finns en passiv bidragspolitik. Jag lovar och garanterar:
            Jag säger detta utan minsta form av skadeglädje, med tanke på
            den situation som landet befinner sig i. Under den tid jag har
            varit med i
          </note>
          <note>
            Socialdemokraterna har vi alltid från högerhåll fått höra att
            vi skapar ett bidragssamhälle. Jag måste tyvärr konstatera att
            nu kan vi vända på de argumenten. Situationen är ju omvänd. Jag
            tror aldrig att det har funnits så många människor i
          </note>
          <note>
            Sverige som har levt på passiva bidrag som i dag.
          </note>
          <note>
            Är det inte ett genuint gemensamt intresse att på bred front
            skjuta mot både moralupplösningen och den organiserade ekonomiska
            brottsligheten?
          </note>
          <note>
            Dessa fenomen slår igenom hos både hög och låg.
          </note>
          <note>
            Där finns fusket med momsen, fusket med konkurser och fusket
            med a-kassa -- många stämplar och får ersättning för att sedan
            jobba svart. Dessa frågor är en utmaning för demokratin.
          </note>
          <note>
            Är det inte ett genuint gemensamt intresse att organisera samhället
            så att det blir en helhet, en nationell gemenskap, en mötesplats
            för olika sociala inriktningar -- en värdegemenskap som håller
            samhället samman?
          </note>
          <note>
            Herr talman! Den politiska striden rör egentligen frågan om vem
            som kan formulera en trovärdig och betald plan för vår epoks genuint
            gemensamma sektor i Sverige och utomlands. Därför är statsministerns
            svar oerhört viktiga och intressanta.
          </note>
          <note type="speaker">
            Anf. 7 Statsminister CARL BILDT (m):
          </note>
          <note>
            Herr talman! Det är intressant att diskutera dessa frågor. Vi
            har en förmåga att försöka diskutera vad som är genuint grundläggande
            frågeställningar. Jag tror att vi är alldeles överens om att vi
            befinner oss i en brytningstid, kanske inte just i år, men denna
            epok håller på att förändras på ett grundläggande sätt.
          </note>
          <note>
            Det är en spännande observation att när Widar
          </note>
          <note>
            Andersson åberopar f.d. konservativa statsministrar som Gillis
            Bildt och Arvid Lindman mot mig, är det Widar Andersson som utgör
            den konservativa personen och jag företräder en mer i detta hänseende
            liberal samhällsuppfattning. Det är riktigt att den gamla högern,
            i samhällen från före demokratins genombrott, uttryckte att staten
            var deras. Samhället var en organism. En patriarkalisk uppfattning
            rådde där Kungen var den översta pappan, och samhället administrerades
          </note>
          <note>
            ''nedåt''. Så skulle den eviga ordningen råda.
          </note>
          <note>
            Vi vet alla att detta samhälle bröts sönder underifrån av en
            expanderande marknadsekonomi, av en ny medelklass, av människors
            och nationers krav på frihet. Vi fick i grunden ett bättre samhälle.
          </note>
          <note>
            Jag tycker dock att en del av det gamla ändå förtjänar sin plats
            också i det moderna samhället.
          </note>
          <note>
            Jag har alltid sagt, trots min bekännelse till liberalismen i
            debatten här, att min samhällsfilosofi är en blandning mellan
            liberalismens frihetsälskande och konservatismens ansvarstagande
            och tro på kontinuitet. Jag vill inte överlåta hela det gamla
            konservativa arvet till
          </note>
          <note>
            Widar Andersson. Litet vill jag få behålla själv.
          </note>
          <note>
            Vad har hänt? Vi har båda sett framgången för de öppna liberala,
            marknadsekonomiska, demokratiska samhällena, och vi har sett misslyckandena
            i de samhällen där staten har tagit på sig ansvaret för allt.
            Planekonomin och det totalt dirigistiska samhället har visat sig
            vara det värsta samhället. Vi har sett i vårt eget samhälle hur
            alltför centralstyrda, alltför monopoliserade, system inte fungerar.
            De blir för dyra. Vi har som skattebetalare inte råd med dem,
            och de är inte bra för människorna. De människor som skall få
            ta del av välfärden upplever att de får mer av byråkrati och förmynderi.
            Det är inte det de vill ha.
          </note>
          <note>
            Det handlar om att på nytt dra dessa streck mellan staten och
            samhället. Jag tror att Widar Andersson och jag är överens om
            att man inte får blanda ihop stat och samhälle. Det går ytterst
            ut över den enskilde. Begreppet aktivt medborgarskap är ett begrepp
            som har förekommit mycket flitigt i moderat och liberal idédebatt
            och som jag nu med stort intresse ser kommer fram i socialdemokratisk
            idédebatt.
          </note>
          <note>
            Jag vill inte polemisera med Arvid Lindman eftersom han inte
            har möjlighet att replikera. Men under den gamla tiden var järnmalmen
            Sveriges främsta tillgång. Så är det inte längre. Ett samhälles
            främsta tillgång, i en tid som kännetecknas av internationalisering
            och individualisering, är individernas förmåga till fritt ansvarstagande.
            Jag tror inte längre att det är fråga om naturresurser av den
            ena eller andra sorten. Det är just friheten, kreativiteten, ansvarstagandet,
            förmågan att se framtiden som spännande och att själv kunna förverkliga
            den som är ett samhälles allra främsta tillgång. Därför skall
            vår politik inriktas på att försöka ge just dessa våra främsta
            tillgångar så goda förutsättningar som det över huvud taget är
            möjligt.
          </note>
          <note>
            Det här innebär mycket av det vi har diskuterat, t.ex. ansvar
            för grundläggande social trygghet. Det måste finnas en trygghet
            och säkerhet. Det gäller både ansvaret för att så långt det över
            huvud taget är möjligt se till att produktionen fungerar så att
            det inte blir arbetslöshet. Riktiga jobb skapar vi när ekonomin
            står på riktig grund, aldrig med hjälp av expanderad AMS-politik
            -- hur nödvändigt det än kan vara i det akuta läget. Vi skall
            vidare se till att vi har ett utbildningssystem som ger varje
            uppväxande liten kille eller tjej så goda förutsättningar för
            framtiden som möjligt. Vi skall se till att vi har en utrikespolitik
            som ger oss som individer den trygghet som det internationella
            samarbetet i den nya tiden gör möjligt.
          </note>
          <note>
            Detta ställer krav på -- och det här sade Widar
          </note>
          <note>
            Andersson också -- mera av omtänkande, nytänkande och samhällsförändring
            än vad många egentligen inser. Mycket av diskussionen under senare
            år har gällt att stoppa varje förändring. Vi har från vissa håll
            hört att i stort sett varje förändring är farlig. Allt förr var
            bättre än det nya.
          </note>
          <note>
            Man talade om att försvara välfärdsstaten. Den viktiga uppgiften
            är i själva verket att förnya välfärdsstaten för att förhindra
            att den förfaller.
          </note>
          <note>
            Det är de reella alternativen. Det är detta behov av omtänkande,
            förnyelse och fri debatt av frstående samhällsdebattörer och opposition
            -- friare än vad en av ämbetet bunden statsminister kan föra --
            som är nyckeln till att åstadkomma dessa samhällsförändringar,
            som Widar Andersson och jag från våra olika perspektiv finner
            så angelägna.
          </note>
          <note type="speaker">
            Anf. 8 WIDAR ANDERSSON (s):
          </note>
          <note>
            Herr talman! Det här var ett intressant inlägg. Men det cirkulerade
            hela tiden kring frågan om det genuint gemensamma. Jag tror att
            det är kring denna fråga som en stor del av den politiska striden
            kommer att stå.
          </note>
          <note>
            Det pågår ett enormt arbete inom partierna. Inom socialdemokratin,
            allsidigheten i samhället inom
          </note>
          <note>
            Moderaterna, kristdemokraterna, inom
          </note>
          <note>
            Folkpartiet är det Citizens Charter -- ett slags försvenskning
            av ett välfärdskontrakt, osv. Det gäller att hitta hur det nya
            genuint gemensamma skall formuleras.
          </note>
          <note>
            Carl Bildt gillar ju att skriva och tala. Jag delar själv den
            lasten, och jag vet därför också att det mesta som skrivs är dagsländor
            och inte är ämnat för evigheten. När jag läser det jag själv skrev
            för 20 år sedan rodnar jag litet ibland. Med denna reservation
            vill jag ändå hänvisa till boken
          </note>
          <note>
            Generationskriget, författade av några unga moderater i riksdagen
            och på Svenska Dagbladet --
          </note>
          <note>
            en alldeles förträfflig bok! Vidare har vi tidskriften
          </note>
          <note>
            Svensk linje. Året är 1969, och Carl Bildt är redaktör. Han skriver
            om den nya moderata välfärdspolitiken, och han menar på att den
            politiken -- lyssna noga, det är intressant -- är en bekännelse
            till behovet av samordning och solidaritet, en bekännelse till
            behovet av ett starkt samhälle.
          </note>
          <note>
            Jag uppfattar inte de orden som en dagslända, herr statsminister,
            utan som djupt insiktsfulla. De gäller än i dag, även om mycket
            kan omprövas. Men någonstans på resan från 1969 och hit har statsministern
            anpassat sig till mera av marknadsideologi. Det som oroar mig
            djupt -- vi talar om risken för backlash på jämställdhetsområdet
            -- är en backlash på förändringsområdet om alltför mycket av förhoppningar
            om förändringar knyts till marknaden. Marknaden som verksamhet
            och ideologi är begränsad. De marknadsekonomiska öppna systemen
            är grunden för välfärden. Men marknaden är begränsad när det gäller
            organiseringen av den offentliga sektorn.
          </note>
          <note>
            Enligt min mening är det lika viktigt att dra gränser för marknadens
            inflytande över samhället som för statens. Om vår utgångspunkt
            är medborgarnas främsta, måste vi våga ta steget att reglera medborgarnas
            rättigheter såväl som skyldigheter. I
          </note>
          <note>
            det socialdemokratiska programförslaget
          </note>
          <note>
            Medborgarmakt och uttrycket ''att våga vilja'' sätts människan
            som medborgare före människan som klient eller kund. Det är en
            oerhört viktig markering. Vi kan alltså pragmatiskt söka oss fram
            till olika lösningar som kan passa bäst för olika människor och
            olika epoker.
          </note>
          <note>
            Men statsministern begränsar regeringens handlingsmöjligheter
            med sin ovilja till naturliga monopol. Varför denna begränsning,
            Carl Bildt?
          </note>
          <note>
            Hur skall allmänintresset kunna hävdas om det allmännas högsta
            chef, statsministern, inte vill hävda det och/eller är mycket
            förvirrad och osäker över vad det allmänna egentligen är?
          </note>
          <note type="speaker">
            Anf. 9 Statsminister CARL BILDT (m):
          </note>
          <note>
            Herr talman! Jag medger att jag är litet osäker. Men just nu
            gäller det vad Widar Andersson tycker på den avgörande punkten,
            nämligen de naturliga monopolen. Jag är inte riktigt säker på
            vad Widar
          </note>
          <note>
            Andersson vill definiera som de naturliga monopolen. Jag försökte
            definiera begreppet från min utgångspunkt. Widar Andersson säger
            att det måste vara något mera. Då infinner sig frågan: Vad då
            mera?
          </note>
          <note>
            Det talas i största allmänhet om social gemenskap i samhället.
            Men inte vare sig Widar Andersson eller jag tror att vi åstadkommer
            detta med hjälp av lagstiftning eller KAS. Gemenskapen finns naturligt
            mellan människorna.
          </note>
          <note>
            Vi har gått från Gillis Bildt och Arvid Lindman fram till Carl
            Bildt i slutet av 1960-talet. Det är alltid intressant att få
            reda på vad man skrev förr.
          </note>
          <note>
            Om jag hade skrivit om det där i dag hade jag nog inte använt
            uttrycket ''starkt samhälle'' på samma sätt. Jag hade talat om
            en stark stat som en förutsättning för ett gott samhälle -- så
            hade jag formulerat mig i dag. Vad är då skillnaden, och vad har
            inträffat under tiden?
          </note>
          <note>
            Jag tror att vi har lärt oss mer om politiska misstag.
          </note>
          <note>
            På 50- och 60-talet var debatten centrerad kring marknadsmisslyckanden,
            dvs. ofullkomligheter hos marknaden. Man talade om att detta kunde
            korrigeras genom att man politiserade och styrde alltmer.
          </note>
          <note>
            Nu har vi lärt oss -- också inom socialdemokratin, tror jag,
            även om jag ibland blir tvivlande när jag hör andra företrädare
            än Widar Andersson -- att det inte är riktigt sant. Vi har lärt
            oss att en stat som försöker att vidga sig för mycket och ta över
            alltmer av samhället inte blir starkare utan svagare.
          </note>
          <note>
            Människorna upplever den också som svagare.
          </note>
          <note>
            En stat som inte kan värna deras grundläggande rättssäkerhet,
            men som samtidigt reglerar, styr och byråkratiserar, kan för dem
            som finns på toppen verka väldigt stark. Men människorna upplever
            den som svag, därför att den inte löser de problem som människorna
            vill att staten skall kunna lösa för dem.
          </note>
          <note>
            Detta har vi lärt. Därför är politiken inriktad på att åstadkomma
            en stat -- om jag med stat menar det offentliga i vidare, mer
            ideologisk bemärkelse --
          </note>
          <note>
            som är stark men begränsad, och där det aktiva medborgarskapet
            ger medborgaren möjlighet att känna frihet och ta ansvar i alla
            de manifestationer som han eller hon väljer.
          </note>
          <note>
            Jag ser inte att man utformar politiken för medborgaren som t.ex.
            kund eller patient, därför att alla är kunder, alla är patienter,
            alla är unga och alla är gamla i olika skeden av livet. Det är
            medborgaren själv som väljer och som skall ha så goda förutsättningar
            som möjligt för att skapa sin framtid.
          </note>
          <note>
            Det som har inträffat, om vi ägnar oss åt utvecklingen sedan
            slutet av 60-talet, är att staten --
          </note>
          <note>
            det offentliga -- har misslyckats på många avgörande områden.
            När jag läser den bok som bl.a. Widar Andersson har skrivit om
            den nya socialdemokratin slår det mig att de ord som han och hans
            medförfattare använder om klassiska begrepp som folkhemmet och
            det starka samhället är främlingskap, maktlöshet, bristen på individuellt
            ansvar, social rotlöshet, vanmakt, utanförskapskänsla, likgiltighet
            för politik, avstånd till samhället, den existensiella hemlösheten,
            expertvälde och gubbstrukturer.
          </note>
          <note>
            Även om det blir litet mycket när man staplar orden ovanpå varandra
            är det ju detta som har inträffat under dessa 20 år. Uppgiften
            för 90-talet är att lägga grunden för en ny samhällsfilosofi.
            Det skall vi göra samtidigt som vi går igenom denna mycket svåra
            övergång från ett höginflationssamhälle efter den uppblåsta spekulationsekonomin
            i slutet på 80-talet till en låginflationsekonomi där vi får bättre
            förutsättningar för tillväxt. Sysselsättningskrisen är ju en del
            av denna omställning.
          </note>
          <note>
            Jag tror att det faktum att man har halat de röda fanorna över
            hela världen och att den ideologin har misslyckats, tillsammans
            med erfarenheterna från det svenska samhället, borde underlätta
            för debattörer som Widar Andersson att se till att den förändringen
            också sker inom det socialdemokratiska partiet.
          </note>
          <note type="speaker">
            Anf. 10 WIDAR ANDERSSON (s):
          </note>
          <note>
            Herr talman! Som statsministern mycket riktigt har sagt är Sverige
            i en brytningstid, men det är också en mycket besvärlig tid för
            många enskilda medborgare.
          </note>
          <note>
            Statsministern frågar mig vilka de naturliga monopolen är. Jag
            menar att den som har hand om staten har ett särskilt ansvar.
            Vi vet själva vilka besvär den socialdemokratiska regeringen hade
          </note>
          <note>
            1989 och 1990, då man mycket snabbt fick göra saker som ingen
            i den socialdemokratiska rörelsen förväntade sig att en socialdemokratisk
            regering skulle göra, därför att regeringsansvaret krävde detta.
          </note>
          <note>
            I den situation vi har nu med t.ex. arbetslöshet, omprövning,
            hägrande EG-medlemskap och internationalisering borde statsministern
            använda mycket mer av sin socialkonservativa ådra. Han borde göra
            rättning mittåt, och inte gå in i de gamla strukturerna. Det önskar
            ju varken socialdemokrater eller högern, förmodar jag. Han borde
            gå in i nya statliga, offentliga strukturer.
          </note>
          <note>
            Vi står inför en rad vägval. Ett av de naturliga monopolen är
            faktiskt kommunikationer. Jag kan ta ett exempel från min egen
            hemkommun,
          </note>
          <note>
            Nordanstig. Det är en liten Hälsingekommun med
          </note>
          <note>
            11 000 invånare. Vi har jobbat oerhört aktivt där.
          </note>
          <note>
            Det finns en växande medborgarskapskänsla, ett självmedvetande
            och en gedigen förändringsvilja mitt i arbetslösheten. Jag är
            djupt hoppfull.
          </note>
          <note>
            Televerket vägrar av lönsamhetsskäl att dra in den kabel vi behöver
            för att kunna få bl.a.
          </note>
          <note>
            bildtelefonier. Man vägrar att göra det av lönsamhetsskäl.
          </note>
          <note>
            Posten lägger ned postbankerna i Ilsbo, Stocka och
          </note>
          <note>
            Strömsbruk så att småföretag och andra förlorar bankmöjligheten.
            Det är inte rent spel. Det behövs naturliga monopol i statlig
            regi som garanterar vissa saker oavsett var man bor. Det kan växla
            från epok till annan, från tid till annan, men här känner jag
            att marknadsideologin har fått alldeles för stort inflytande på
            regeringen. Man bortser från regeringsansvarets krav på rättning
            mittåt i svåra lägen.
          </note>
          <note>
            I det informations- och kunskapssamhälle som nu under stora och
            svåra konvulsioner växer fram utmanas demokratin. Jag har vid
            flera andra tillfällen talat om behovet av samförstånd mellan
            de stora demokratiska partierna och hur oerhört viktigt det är.
            Även om nu en del av de mest bångstyriga i regeringsunderlaget
            har bolagiserat sig och kanske passar Moderaterna bättre, hoppas
            jag att det inte skall innebära slutet på möjligheten till nationella
            handslag i vissa frågor.
          </note>
          <note>
            Carl Bildt måste inse att han liksom farfars farfar är staten
            just nu, vare sig han vill eller inte. Det ställer speciella krav.
          </note>
          <note type="speaker">
            Anf. 11 Statsminister CARL BILDT (m):
          </note>
          <note>
            Herr talman! Jag vill nog inte efterkomma Widar
          </note>
          <note>
            Andersson på denna sista punkt och säga ''staten, det är jag'',
            för så är det faktiskt inte. Staten är någonting som är både större
            och viktigare än statsministerns person eller statsministerns
            personliga tyckande. Däremot är jag en av de främsta representanterna
            för den offentliga makten. Men Widar Andersson är en annan representant
            för den offentliga makten i det långt ifrån oväsentliga uppdraget
            att vara ledamot av
          </note>
          <note>
            Sveriges riksdag. Jag säger detta som en parentetisk observation
            om formuleringen.
          </note>
          <note>
            Jag är fortfarande litet osäker på vad Widar
          </note>
          <note>
            Andersson menar med naturliga monopol. Jag tror egentligen inte
            att det är Widar Anderssons uppfattning att vi skall ha en situation
            där riksdag eller regering fattar detaljbeslut om vad Televerket
            gör med sitt tjänsteutbud eller med sina taxor. Jag tror också
            att Widar Andersson i grunden tycker att mer konkurrens när det
            gäller utvecklingen av teletjänster är till nytta för samhället.
          </note>
          <note>
            Widar Andersson talade om att vi är på väg mot ett informationssamhälle.
            Jag är alldeles övertygad om att vi står mitt uppe i vad man kan
            kalla en tredje industriell revolution. Det är revolutionerande
            nya teknologier som nu omskapar förutsättningarna för ekonomins
            utveckling och därmed också för samhällsstrukturen. Telekommunikationerna
            tillhör de allra mest revolutionerande av alla dessa revolutionerande
            ideologier. Att tro att detta skulle fjättras i någon typ av naturligt
            monopol är fel. Det enda samhälle som såvitt jag vet fortfarande
            försöker med detta är väl det nordkoreanska, och det kommer inte
            att lyckas det heller. Detta säger jag utan varje form av antydan
            om att Widar
          </note>
          <note>
            Andersson skulle tycka att det är bra.
          </note>
          <note>
            Jag är inte klar över vad Widar Andersson egentligen menar med
            de naturliga monopolen.
          </note>
          <note>
            Det är en sak att som konsument och kund klaga på
          </note>
          <note>
            Televerket, men en annan att begära att verksamheten skall detaljregleras
            i varje del av den offentliga makten. Det tror jag inte att Widar
          </note>
          <note>
            Andersson egentligen vill.
          </note>
          <note>
            Det är ett epokskifte. Widar Andersson sade att han är hoppfull.
            Det är jag också, mitt uppe i den dysterhet vi båda trycks av.
            Arbetslöshetssiffror och andra ekonomiska prognoser är sannerligen
            inte någon glättig läsning just nu. När man är ute och ser hur
            människors attityder förändras också mitt uppe i krisen kan man
            inte bli annat än hoppfull. Man säger inte längre att samhället,
            dvs.
          </note>
          <note>
            staten, dvs. farbror Politikern, skall lösa ens problem utan
            att man själv inte bara har ansvar utan också möjligheter. Kombinationen
            av att det nu har blivit unikt goda förutsättningar för industriell
            verksamhet i Sverige -- vi ser just nu
          </note>
          <note>
            Ericsson ta hem den ena miljardordern efter den andra -- och
            denna attitydskillnad tror jag bäddar för någonting som gör att
            man mitt uppe i krisen kan vara mycket optimistisk vad gäller
            Sveriges möjligheter på 90-talet.
          </note>
          <note>
            Min taletid är nu slut, men låt mig bara kort få säga följande.
            Jag är också för de nationella handslagen, men det som vi behöver
            allra mest är den nationella debatten om bl.a. de frågor som Widar
            Andersson och jag diskuterar här i dag. Debatten är en nödvändig
            förutsättning för att politiken skall kunna utvecklas och bli
            bättre. Det är lätt för mig att säga att det är stort behov av
            denna politiska utveckling inom socialdemokratin, men den behövs
            inom alla politiska partier.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 1992/93:136 om Israel och de mänskliga
            rättigheterna
          </note>
          <note>
            Anf. 12 Utrikesminister MARGARETHA af
          </note>
          <note type="speaker">
            UGGLAS (m):
          </note>
          <note>
            Herr talman! Ingbritt Irhammar har i en interpellation frågat
            mig vilka åtgärder regeringen ämnar vidta för att försöka förmå
            Israel att respektera mänskliga rättigheter på de ockuperade områdena.
          </note>
          <note>
            Låt mig först säga att jag delar den oro som Ingbritt
          </note>
          <note>
            Irhammar ger uttryck för i sin interpellation över det ökade
            våldet i de ockuperade områdena. I ett uttalande den 31 mars sade
            jag bl.a.: ''Den upptrappning av våldshandlingarna på ockuperade
            områden och i Israel, som nu resulterat i en avspärrning av såväl
            Västbanken som Gaza, är ytterst oroväckande.'' Genom ett israeliskt
            regeringsbeslut den 18 april har avspärrningen förlängts på obestämd
            tid, vilket bl.a. medför att försörjningssituationen på Västbanken
            och i Gaza blir allt svårare. Risken för att detta leder till
            ytterligare våldsamma urladdningar är påtaglig.
          </note>
          <note>
            Samtidigt med det eskalerande våldet har extraordinära ansträngningar
            gjorts av alla inblandade parter, vilka lett till att fredsprocessen
            i
          </note>
          <note>
            Mellanöstern åter kommit i gång -- efter att ha stått stilla
            sedan Israel i december 1992 beslöt deportera över 400 palestinier
            anklagade för samröre med fundamentalistiska terrorister. Att
            deportationerna står i strid med den fjärde Genèvekonventionen
            har jag påpekat i flera uttalanden samt i mina samtal med premiärminister
            Yitzhak Rabin och utrikesminister Shimon Peres under mitt besök
            i
          </note>
          <note>
            Israel i januari i år.
          </note>
          <note>
            Den svenska regeringens åsikt att den fjärde
          </note>
          <note>
            Genèvekonventionen är tillämplig på de ockuperade områdena och
            måste respekteras av
          </note>
          <note>
            Israel har således tydligt klargjorts vid ett flertal tillfällen,
            senast i det gemensamma nordiska inlägg som hölls vid mötet med
            FN:s kommission för de mänskliga rättigheterna den 4 februari.
          </note>
          <note>
            Herr talman! I det skärpta läge som nu råder är det till den
            återupptagna fredsprocessen som vårt hopp måste stå. De tragiska
            brott mot mänskliga rättigheter som drabbar såväl palestinier
            som israeler bottnar i den pågående konflikten. Jag har många
            gånger påpekat att det endast är genom fortsatta förhandlingar
            som en lösning av den långvariga konflikten i Mellanöstern kan
            uppnås. I
          </note>
          <note>
            dagsläget är det av central vikt att dessa förhandlingar snarast
            leder till konkreta förbättringar av det dagliga livet i de ockuperade
            områdena. Många av våldshandlingarna under senare tid kan relateras
            till det motstånd mot förhandlingarna som extremistiska grupper
            står för.
          </note>
          <note>
            Stödet för dessa grupper har ökat efter deportationerna, och
            denna tendens kan vändas endast genom konkreta förhandlingsresultat.
          </note>
          <note>
            I denna situation är det den svenska regeringens önskan att i
            första hand stödja de förhandlingsvänliga krafterna på ömse sidor
            i konflikten. Som jag framhöll i den interpellationsdebatt om
            Mellanöstern som hölls här i riksdagen den 19 mars, är det grundläggande
            härvid att vi upprätthåller öppna och positiva kontakter med alla
            inblandade parter. De krafter som är beredda att föra fredssamtalen
            framåt bör känna såväl vårt tryck som vårt stöd. Viktigt är också
            att vi genom vårt bistånd fortsätter att hjälpa särskilt utsatta
            grupper på de ockuperade områdena. Bilateralt svenskt stöd till
            olika organisationer som verkar för mänskliga rättigheter, såväl
            palestinska som israeliska, ingår i detta bistånd.
          </note>
          <note>
            I debatten den 19 mars förklarade jag också att regeringen har
            beredskap att vara värd för en multilateral arbetsgrupp, inom
            ramen för fredsprocessen, om mänskliga rättigheter i regionen.
            En förutsättning är att de inblandade parterna själva är överens
            om detta, vilket är en av de frågor som bör kunna avhandlas i
            den återupptagna processen. Klart står redan att frågorna om mänskliga
            rättigheter nu förts upp i de bilaterala samtalen mellan israeler
            och palestinier.
          </note>
          <note type="speaker">
            Anf. 13 INGBRITT IRHAMMAR (c):
          </note>
          <note>
            Herr talman! Tack för svaret på min interpellation.
          </note>
          <note>
            Jag skrev den direkt när jag kom hem efter en veckas besök före
            påsken på Västbanken och
          </note>
          <note>
            Gazaremsan. Jag var då mycket upprörd och oroad över det ökande
            våld som där förekom och över alla de brott mot mänskliga rättigheter
            som jag fick kännedom om under besöket.
          </note>
          <note>
            Det är vanligtvis ganska litet information som vi får om detta
            här hemma. Ibland står det en liten notis i tidningarna om att
            terrorister har dödat en israel eller några rader om att palestinier
            har blivit ihjälskjutna på ockuperat område. Dessa notiser tillsammans
            med flera års många gånger ensidiga rapporter i svenska massmedier
            från området har lett till att svenskar i gemen har trott att
            det i huvudsak är israelerna som är utsatta för palestiniernas
            terrorhandlingar i området.
          </note>
          <note>
            De övergrepp som israelerna har begått mot palestinier har oftast
            förklarats med att israelerna har behövt rensa bort terrorister
            och orosmoment.
          </note>
          <note>
            Med detta har vi svenskar vanligtvis låtit oss nöja.
          </note>
          <note>
            Nu har det faktiskt skett en viss förändring i massmedierapporterna
            på sistone, och det tycker jag är bra.
          </note>
          <note>
            Herr talman! Jag vill först klart deklarera att jag fördömer
            allt våld, oberoende av vem det drabbar.
          </note>
          <note>
            Det är lika fruktansvärt om israeler blir skadade och dödade
            som att palestinier blir det. Men samtidigt vill jag slå fast
            att Israel i dag på de ockuperade områdena står för betydligt
            fler övergrepp än palestinierna.
          </note>
          <note>
            Jag anser att detta bör komma till allmänhetens kännedom, och
            jag saknar faktiskt ett uttalande med den inriktningen i svaret.
            Jag ser gärna att utrikesministern förtydligar sig i det avseendet.
          </note>
          <note>
            Svenska folket behöver faktiskt denna information, eftersom nyhetsbevakningen
            varit så selekterad som den varit under senare år.
          </note>
          <note>
            Det är min förhoppning att Israel bättre skall respektera mänskliga
            rättigheter i de ockuperade områdena, och jag tror att om en stark
            internationell opinion kan väckas för detta, tror jag att det
            blir möjligt att bättre utöva påtryckningar på den israeliska
            staten. Detta är också ett av skälen till att jag har framställt
            min interpellation.
          </note>
          <note>
            Jag menar också att för att fredsprocessen skall få en chans
            måste båda parter få slut på dödandet och våldshandlingarna. För
            detta måste Israel ta på sig ett mycket stort ansvar och börja
            med att respektera internationella konventioner, särskilt som
            Israel faktiskt ser på sig själv som den enda demokratin i området.
          </note>
          <note>
            Jag tycker därför att det är bra att utrikesministern återigen
            tar upp frågan om deportationen av de över 400 palestinierna och
            upprepar att beslutet står i strid med den fjärde Genève-konventionen.
          </note>
          <note>
            Jag lyssnade i går på CNN. Jag är inte säker på att jag riktigt
            fick klart för mig vad som sades, men det framgick, om jag förstod
            det rätt, att just den grupp som arbetar med mänskliga rättigheter
            nu har avbrutit förhandlingarna i avvaktan på att Israel skall
            lägga fram en tidsplan för när de deporterade skall få återkomma.
            Detta visar hur viktigt det är att denna fråga löses.
          </note>
          <note>
            Samtidigt är det oerhört glädjande att Israel har fattat beslut
            om att låta 30 palestinier få återvända efter långvarig deportation.
            Just denna typ av förtroendeskapande åtgärder är nu oerhört nödvändig
            för att fredsprocessen skall få en chans att gå vidare.
          </note>
          <note>
            Utrikesministern nämner i sitt svar: ''De krafter som är beredda
            att föra fredssamtalen framåt bör känna såväl vårt tryck som vårt
            stöd.'' Jag håller med om det. Vi fortsätter vårt stöd dels till
            de utsatta områdena, dels till organisationer för mänskliga rättigheter
            och andra organisationer.
          </note>
          <note>
            Frågan är hur starkt vårt tryck är och hur ofta vi utövar det.
            Jag vet att den svenska regeringen vid ett flertal tillfällen
            har tagit upp just brott mot mänskliga rättigheter på de ockuperade
            områdena och kritiserat sådana, men frågan är hur kontinuerligt
            det sker.
          </note>
          <note>
            Vad har skett på senare tid? Vad har vi t.ex. sagt om de nya
            skjutinstruktioner som den israeliska staten har utfärdat? Dessa
            gavs medan jag fortfarande var kvar i området, och jag fick också
            se exempel på hur de tillämpades av nervösa israeliska militärer.
          </note>
          <note>
            De skjuter ju på i stort sett allt som rör sig. De uppför sig
            nästan som lerduveskyttar. Det är förskräckligt oroande vilken
            brist på respekt som man har för mänskligt liv.
          </note>
          <note>
            En tolvårig utvecklingsstörd pojke, som jag nämnt i min interpellation,
            sköts ihjäl därför att han satt och lekte med något som liknade
            en leksakspistol.
          </note>
          <note>
            Det skedde helt kallblodigt, utan att man undersökte hurdan verkligheten
            var. Det har kommit fram flera rapporter om sådant. Har vi sagt
            något om detta?
          </note>
          <note>
            Vi måste också fortsätta att kritisera bosättningarna.
          </note>
          <note>
            Jag läste interpellationssvaret från den 19 mars.
          </note>
          <note>
            Det är mycket bra att vi är med när det gäller att fördöma bosättningarna,
            men jag fick av den israeliske vice utrikesministern besked om
            att den israeliska staten inte bryr sig om ifall enskilda byggmästare
            fortsätter att bygga hus som inte tidigare var planerade. Jag
            trodde att de bara skulle fortsätta att bygga planerade hus, men
            här medgav man att man inte kunde lägga sig i vad enskilda byggmästare
            gjorde. Jag tycker därför att den frågan behöver tas upp igen.
            På vilket sätt fortsätter den svenska regeringen att ständigt
            ta upp de här frågorna?
          </note>
          <note type="speaker">
            Anf. 14 KENT CARLSSON (s):
          </note>
          <note>
            Herr talman! Jag kanske nu också får möjlighet att debattera
            den fråga som jag väntat på svar på i nästan fem veckor.
          </note>
          <note>
            Det är bra att fredsförhandlingarna har kommit i gång igen. Konflikten
            mellan Israel och Palestina har pågått alldeles för länge och
            orsakat alldeles för mycket mänskligt lidande. Tyvärr finns det
            starka krafter som är emot en fredsuppgörelse. I Israel finns
            en stark höger som motsätter sig en fredsuppgörelse och som fortfarande
            pratar om
          </note>
          <note>
            ''Eretz Israel'', alltså Stor-Israel. Det finns också palestinier
            som inte tror att den fredliga vägen är framkomlig, som inte litar
            på israelerna och som därför verkar i en annan riktning än för
            en fredlig uppgörelse.
          </note>
          <note>
            Man måste tyvärr konstatera att Israels agerande, inte minst
            sedan den nya regeringen i Israel kom till, inte har syftat till
            att skapa förtroende mellan parterna. Dödandet har ökat, antalet
            deporterade är fler än de varit t.o.m. under högerregeringarna
            i
          </note>
          <note>
            Israel och bosättningarna fortsätter -- både gamla och nya. Vidare
            fortsätter hussprängningarna, man har stängt av Västbanken och
            Gaza på ett sätt som faktiskt högerregeringen en gång i tiden
            inte heller gjorde och utegångsförbudet på Gaza är fortfarande
            i kraft. Det här är inte speciellt uppmuntrande för fredsförhandlarna
            och gör inte att fredsförhandlingarna går särskilt lätt.
          </note>
          <note>
            Av allt det här drabbas enskilda personer. De brott som utförs
            av staten Israel, som säger sig vara en rättsstat och en demokratisk
            stat, är oerhörda, tycker jag. Jag tycker faktiskt att Sveriges
            regering under Margaretha af Ugglas utrikesministerskap borde
            ha kunnat vara betydligt tydligare när det gäller att kritisera
            brotten mot mänskliga rättigheter. Inte minst för de moderata
            palestinska ledare som har att kämpa mot krafter bland palestinierna
            som inte vill att fredsförhandlingarna skall fortsättas är det
            viktigt att de kan visa att omvärlden stöder deras linje, även
            på det sättet att man inte bortser från de mycket allvarliga övergrepp
            och brott mot mänskliga rättigheter som
          </note>
          <note>
            Israel begår.
          </note>
          <note>
            I går när utrikesministern här i kammaren talade om ordförandeskapet
            i ESK fäste jag mig vid det hon sade om den värdegemenskap som
            ESK bygger på -- kampen för de mänskliga rättigheterna, demokrati
            och en social marknadsekonomi. Jag har svårt att se hur utrikesministern
            tillämpar det i fallet
          </note>
          <note>
            Israel. Och jag har också svårt att förstå varför det är så svårt
            att med kraft markera när Israel begår brott mot mänskliga rättigheter.
          </note>
          <note>
            Jag skall kortfattat nämna några exempel.
          </note>
          <note>
            Häromveckan sprängdes nitton hus av israelisk militär därför
            att man misstänkte att en person som man betecknade som terrorist
            hade sovit i ett av husen. Om det nu var så att han hade sovit
            i ett av husen -- varför skulle då de arton andras hus, deras
            boplats, förstöras? Har Sverige protesterat mot detta?
          </note>
          <note>
            När man nu, som man har gjort, stänger av
          </note>
          <note>
            Västbanken och Gaza på obestämd tid utestängs massor av människor
            från hälso- och sjukvård:
          </note>
          <note>
            Cancersjuka kan inte få sin behandling, och även barn som råkar
            ut för skottskador och annat har svårt att få kvalificerad behandling.
            FN:s organ som arbetar i området har stora problem med att få
            fram mat och annan humanitär hjälp.
          </note>
          <note>
            Man har, som jag sade, fortfarande hussprängningar. I går sköts
            en femåring och en åttaåring ihjäl av israelisk militär. Det är
            sällan jag hör utrikesministern med kraft gå in och markera att
            sådana brott mot mänskliga rättigheter bara inte får förekomma.
            Jag vill fråga utrikesministern om den flathet som vi enligt min
            mening här visar inte skadar våra möjligheter att påpeka brott
            mot mänskliga rättigheter i andra delar av världen.
          </note>
          <note>
            Jag tycker -- det har jag sagt tidigare i debatter med utrikesministern
            -- att större krav borde ställas på en stat som har anslutit sig
            till FN, som har anslutit sig till internationella konventioner
            och som säger sig vara en demokratisk rättsstat att faktiskt respektera
            de konventioner om mänskliga rättigheter som man har anslutit
            sig till.
          </note>
          <note>
            Om man skall se framåt kan man säga att det är viktigt att stödja
            fredsprocessen. Då vill jag också fråga om det inte skulle kunna
            vara ett viktigt och väsentligt stöd till de moderata palestinska
            ledarna att åstadkomma det omvärldstryck som innebär att omvärlden
            faktiskt tydligt markerar mot Israel att
          </note>
          <note>
            Israel inte får begå sådana brott mot mänskliga rättigheter som
            staten gör. Det kan ge de moderata palestinska ledarna ett argument
            mot de mer radikala och extremistiska palestinska grupperna, som
            tyvärr har fått ett ökat stöd.
          </note>
          <note>
            Slutligen skulle jag vilja ta upp frågan om den multilaterala
            arbetsgruppen om mänskliga rättigheter. Det är alldeles utmärkt
            att Sverige är berett att stå som värd, men jag tycker att utrikesministern
            har en väl passiv hållning när hon säger att parterna skall vara
            överens. Här krävs det en aktiv insats från Sverige för att övertyga
            parterna om att en sådan grupp nu bör komma i gång. Då måste man
            vara aktiv i kontakter med både Israel och PLO. Därför vill jag
            fråga: Vilka aktiva åtgärder har utrikesministern vidtagit för
            att få till stånd en sådan grupp? Har utrikesministern träffat
          </note>
          <note>
            PLO, som är en viktig part, eller kommer utrikesministern att
            göra ett besök hos PLO för att hålla kontakt med alla parter i
            den här konflikten?
          </note>
          <note type="speaker">
            Anf. 15 INGELA MÅRTENSSON (fp):
          </note>
          <note>
            Herr talman! Jag kan hålla med om vad de tidigare debattörerna
            har sagt om förhållandena på
          </note>
          <note>
            Västbanken och Gaza och hela konflikten i Israel, där våldet
            trappas upp. Jag tycker att det är mycket oroande och att vi på
            alla sätt bör ta avstånd från det våld som förekommer från båda
            sidor.
          </note>
          <note>
            Enligt de rapporter som kommer blir det allt värre.
          </note>
          <note>
            Vi får också höra att det inte längre är fråga om att använda
            stenar utan vapen från palestiniernas sida och att Israels övergrepp
            när det gäller de mänskliga rättigheterna blir allt värre. Det
            finns därför all anledning att protestera mot den här utvecklingen.
            Ju längre det går, desto större blir risken att fundamentalistiska
            grupper växer sig starkare och att det blir allt svårare att lösa
            konflikten.
          </note>
          <note>
            Jag skulle mer vilja trycka på behovet av att man verkligen stöder
            fredsprocessen och att Sverige skulle kunna spela en aktiv roll
            när det gäller att försöka åstadkomma en lösning av konflikten
            innan det blir alltför svårt. Jag uppskattar mycket utrikesministerns
            besök i Israel och de kontakter som togs där. Jag förstår att
            utrikesministern fick en mycket god kontakt också med den palestinska
            sidan, inte minst Hannan Asrawi, som är en av chefsförhandlarna
            i fredsprocessen. Därför tycker jag att det vore angeläget att
            Sverige, som ju kan ses som en neutral part, kunde göra en aktiv
            insats just när det gäller själva fredsprocessen.
          </note>
          <note>
            Anf. 16 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Jag vill gärna uttala vad jag tror att vi alla känner,
            nämligen att MR-situationen i de ockuperade områdena är oacceptabel.
            I likhet med
          </note>
          <note>
            Ingbritt Irhammar tycker jag att det är mycket plågsamt att behöva
            läsa om alla de våldsdåd som där begås och inte minst om hur de
            drabbar barn.
          </note>
          <note>
            Jag tycker att det är mycket svårt. Israel, som än så länge har
            det utövande regeringsansvaret, har därmed naturligtvis också
            det största ansvaret.
          </note>
          <note>
            Men samtidigt får vi inte glömma bort att där opererar organisationer
            som har våldet som sin politiska metod. Jag tycker att det var
            bra att
          </note>
          <note>
            Ingbritt Irhammar i sitt inlägg även beklagade de våldsdåd --
            knivmord och mycket annat -- som begås mot israeler. Det är viktigt,
            tror jag, att se den sidan också. Annars kan man inte konstruktivt
            bidra till en utveckling i området.
          </note>
          <note>
            Jag tror att det som är hoppfullt i det som vi nu ser --
          </note>
          <note>
            och det är trots allt det helt avgörande, också för att förbättra
            situationen när det gäller de mänskliga rättigheterna -- är framstegen
            i fredssamtalen.
          </note>
          <note>
            Därmed menar jag inte att vi inte skall göra vad vi kan både
            i form av uttalanden och på andra sätt för att pressa på parterna
            att försöka dämpa våldet;
          </note>
          <note>
            våldet i sig hotar fredsprocessen. Men det mest avgörande är
            att framsteg nu görs i fredsprocessen, så att ockupationen i sig
            upphör och palestinierna får ta över ansvaret och kan göra det
            på det sätt som vi även från svensk sida nu försöker hjälpa till
            med:
          </note>
          <note>
            genom att upprätta sina egna polisstyrkor och på andra sätt utveckla
            sin situation.
          </note>
          <note>
            Därför måste vi inse att det är något ganska fantastiskt som
            har skett, trots deportationsbeslutet från israelernas sida, när
            fredssamtalen nu är återupptagna. Jag betraktar det som en prestation
            -- det vill jag gärna säga -- av alla inblandade parter men naturligtvis
            inte minst av palestinierna och från arabsidan. Det är också en
            prestation av amerikanerna, som har gjort en stor insats. Vidare
            har egyptier gjort en utmärkt diplomatisk insats, och det har
            också många andra.
          </note>
          <note>
            Det är ändå trots allt här knutpunkten ligger.
          </note>
          <note>
            När det gäller de svenska möjligheterna att agera vill jag säga
            att jag har försökt ta till vara de möjligheter som har givits
            mig i mitt utrikesministervärv. När jag var hos den amerikanske
            utrikesministern Warren Christopher tog jag upp situationen i
            Mellanöstern och situationen för de mänskliga rättigheterna. Jag
            föreslog också en multilateral arbetsgrupp och förklarade att
            Sverige var berett att stå som värd.
          </note>
          <note>
            Det gjorde jag också när jag hade möjlighet att som svensk utrikesminister
            överlägga med EG:s utrikesministrar. Det gavs där också tillfälle
            till en
          </note>
          <note>
            Mellanösterndiskussion, eftersom EG:s trojka hade avlagt besök
            i området. Jag framförde då de svenska synpunkterna på MR-läget
            och MR-
          </note>
          <note>
            övergreppen. Jag föreslog även där att en sådan arbetsgrupp skulle
            inrättas och meddelade att
          </note>
          <note>
            Sverige var berett att stå som värd.
          </note>
          <note type="speaker">
            Anf. 17 INGBRITT IRHAMMAR (c):
          </note>
          <note>
            Herr talman! Det var bra att utrikesministern förtydligade sig
            när det gällde kritiken mot våldet och varianterna av det och
            sade att allt våld skall fördömas men att Israel har ett helt
            annat ansvar eftersom Israel är ockupationsmakt; man styr ju och
            man har sina militärdomstolar. Jag har förklarat för vissa människor
            som förvånas över att höra hur det är att det inte är konstigt:
            Så här har ockupationsmakter behandlat människor i ockuperade
            områden i alla tider -- så gjorde tyskarna i Norge och Danmark,
            och så gjorde
          </note>
          <note>
            Sovjetunionen i de baltiska staterna.
          </note>
          <note>
            Det är också självklart att tålamodet brister hos dem som lever
            under en ockupationsmakt. Det är också förklarligt att våldet
            och raseriet utvecklas och att enskilda och grupper begår våldshandlingar.
          </note>
          <note>
            Kollektiva bestraffningar är inte heller någonting nytt; det
            skedde i Danmark och Norge, det har skett i Baltikum, osv. Men
            det är lika förskräckligt för det, och det är lika viktigt att
            vi lyfter fram de här frågorna. Därför är jag mycket tacksam över
            att
          </note>
          <note>
            Margaretha af Ugglas förtydligade sig på den punkten.
          </note>
          <note>
            Det faktum att vi har ögonen på israelerna och menar att de har
            ett helt annat ansvar innebär också ett ytterligare tryck på israelerna.
            Men sedan måste palestinierna också ha ett ansvar och utöva påtryckningar
            för att minska våldet från sin sida.
          </note>
          <note>
            Här är det oerhört viktigt att de grupper som representerar palestinierna
            i fredsprocessen får ett stöd för sitt agerande. När de 30 deporterade
            fick komma tillbaka fick -- det har jag fått veta --
          </note>
          <note>
            fredsförhandlarna från den palestinska sidan också förtroende
            från allt fler inom den palestinska befolkningen. De kommer att
            få ytterligare förtroende när de övriga över 400 personerna får
            återvända. Det är tydligen en mycket avgörande fråga; det är väldigt
            känsligt för palestinierna att bli deporterade.
          </note>
          <note>
            Initiativet att föreslå värdskap för MR-diskussioner tycker jag
            är väldigt fint. Det är absolut nödvändigt. Det är också nödvändigt
            att man utövar påtryckningar. Jag funderar på om man inte skulle
            kunna bjuda in representater från Israel, som finns här i Sverige,
            till Utrikesdepartementet och framföra kritik när det gäller MR-frågorna
            och det som har hänt på senare tid, t.ex. avspärrningarna och
            de nya skytteinstruktionerna. Det skulle innebära en ytterligare
            påtryckning för att fredssamtalen skall ges den chans som vi alla
            vill att de skall få. Har detta skett, eller kan det ske?
          </note>
          <note type="speaker">
            Anf. 18 KENT CARLSSON (s):
          </note>
          <note>
            Herr talman! Jag vill också ta fasta på att utrikesministern
            nu markerar att Israel bär det största ansvaret, eftersom Israel
            har den utövande makten i området. Detta har vi debatterat tidigare.
          </note>
          <note>
            Då har jag fått avsevärt otydligare svar, men detta är utmärkt.
          </note>
          <note>
            Man måste ställa högre krav på en stat än på en terrorgrupp eller
            en grupp som inte har anslutit sig till Genèvekonventioner eller
            är medlem i FN.
          </note>
          <note>
            Detta gör ju också att vi i omvärlden måste bevaka att staten
            Israel också följer sina förpliktelser.
          </note>
          <note>
            Därför vill jag igen fråga om den svenska regeringen har protesterat
            mot de hussprängningar som med jämna mellanrum sker och om den
            svenska regeringen -- vilket jag tog upp i en fråga till utrikesministern
            för ett par veckor sedan -- har protesterat mot den avstängning
            av Västbanken och Gaza som nu gör att palestinier har svårt att
            få kvalificerad sjukvård och medför svårigheter för det allmänna
            försörjningsläget.
          </note>
          <note>
            Jag ställde en fråga i mitt förra anförande om den multilaterala
            arbetsgruppen. För att man skall få i gång en sådan här grupp
            krävs en aktiv svensk insats, framför allt kontakter med alla
            parter. Det är utmärkt att utrikesministern har diskuterat frågan
            både med EG och den amerikanske utrikesministern, och vad jag
            förstår har utrikesministern också haft frågan uppe vid den resa
            som hon gjorde. Men det finns ju en part till.
          </note>
          <note>
            Förutom de förhandlare som finns på Västbanken är ju faktiskt
            PLO en mycket viktig företrädare för palestinier. Har utrikesministern
            haft kontakter direkt med PLO, eller kommer hon att ha det genom
            att exempelvis göra en resa till Tunis eller genom att bjuda in
            höga företrädare hit?
          </note>
          <note>
            Jag vill också fördöma allt våld som förekommer, både den statsterror
            som utförs av den israeliska regeringen och de terrordåd och våldsdåd
            som utförs av enskilda palestinier eller enskilda grupper som
            har palestinier som medlemmar. Men, som jag sade tidigare, det
            stora ansvaret måste ändå ligga på den stat som har tillgång till
            militär, polis och hela den apparaten, som staten Israel har.
            Man har ett större ansvar att besinna sig, så att inte förhandlingarna
            försvåras. Med detta skulle jag vilja återupprepa frågan om hur
            utrikesministern ser på vårt allmänna arbete för mänskliga rättigheter
            runt om i världen. Försvåras inte det om vi inte tydligt och med
            kraft markerar när man i det här området och framför allt från
            Israels sida begår allvarliga övergrepp mot mänskliga rättigheter
            och mot de internationella konventioner som är till skydd för
            de mänskliga rättigheterna?
          </note>
          <note>
            Anf. 19 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Kent Carlsson och jag använder olika språkbruk.
            Jag sade att en regering har större ansvar. När det gäller terroristorganisationer
            och deras verksamhet anser jag att de rakt ut bör fördömas. Man
            löser inga problem med våld. Jag trodde att vi här i Sveriges
            riksdag stod för att konflikter och svårigheter skall lösas genom
            fredliga förhandlingar och på politisk väg. Det trodde jag att
            vi alla var överens om.
          </note>
          <note>
            Terroristorganisationer skall fördömas.
          </note>
          <note>
            När det gäller arbetet för att så att säga förbättra
          </note>
          <note>
            MR-läget, menar jag återigen att de fortsatta förhandlingarna
            är helt avgörande. Jag vill än en gång säga att det är oerhört
            beundransvärt att parterna nu sitter i förhandlingar i Washington
            och att den största elogen får ges till palestinierna. Vad jag
            förstår finns det möjligheter för framsteg, och det är ändå på
            detta sätt som situationen i de ockuperade områdena till slut
            måste lösas. Därmed är det inte sagt att vi inte skall fortsätta
            att arbeta även i det kortare perspektivet för att våldsdåden
            skall upphöra och MR-läget förbättras. Därför var det häromveckan
            ett väldigt positivt tecken när det sades att den bilaterala arbetsgruppen
            med representanter från Israel och palestinierna skulle återuppta
            sitt arbete. Jag har nu också nåtts av beskedet att palestinierna
            inte ser ut att vilja medverka just mot bakgrund av de många våldsdåden.
            Vi vet att detta är en process med framsteg och bakslag.
          </note>
          <note>
            Från svensk sida stöder vi tanken på en multilateral arbetsgrupp,
            därför att vi också tror att det, om man ser till hela regionen,
            vore väsentligt att det utarbetas normer på MR-området som kan
            omfattas av alla parter -- detta för att det skall bli en fredlig
            regional utveckling. Här ligger den stora förhoppningen om att
            vi kommer att få se ett regionalt samarbete på en mängd områden.
            Det kommer också att behövas för att de nu ockuperade områdena
            skall få en chans till en ekonomisk utveckling och till en rimlig
            utveckling i fråga om mänskliga rättigheter.
          </note>
          <note>
            Naturligtvis går det inte att tvinga olika parter att sätta sig
            runt det här förhandlingsbordet. Det är därför som Sverige kan
            verka för detta i olika forum. Man kan ta upp tanken och försöka
            engagera andra länder i den och därmed påverka parterna. Det är
            därför jag har tagit upp detta i
          </note>
          <note>
            Washington och med EG:s utrikesministrar. Men vi kan ju inte
            tvinga parterna till förhandlingsbordet.
          </note>
          <note>
            Men ju mer tanken aktualiseras desto mer hoppas jag att den också
            vinner stöd. Därför agerar vi på detta sätt.
          </note>
          <note>
            Jag skall visst överväga ytterligare ageranden. En av kollegerna
            i utrikesförvaltningen skall åka ner till Israel. Jag kommer därmed
            att återigen få färska rapporter därifrån osv. Jag är självfallet
            även i fortsättningen beredd att överväga vad vi kan göra.
          </note>
          <note type="speaker">
            Anf. 20 INGBRITT IRHAMMAR (c):
          </note>
          <note>
            Herr talman! Jag tackar för att utrikesministern gör fortsatta
            överväganden och ser vilka möjligheter som finns. Jag utgick faktiskt
            också från att utrikesministern tänkte göra det.
          </note>
          <note>
            Jag tänker ge tips på vad som ytterligare kan tas upp, bl.a.
            beskattningen av palestinierna. De beskattas så hårt att de i
            stort sett inte får någonting över att leva av. Jag fick veta
            att t.o.m.
          </note>
          <note>
            åsnekärrorna på två hjul beskattas. De får köpa en licens för
            att åka runt med dem. Dessutom gör israelerna skatteräder i husen
            på de ockuperade områdena. Om palestinierna inte har kvar betalningskvittot
            lägger de helt enkelt beslag på
          </note>
          <note>
            TV-apparater, radioapparater och annat. De får aldrig någon ersättning
            för detta och aldrig någon chans att få tillbaka sina saker. Israelerna
            lägger dessutom beslag på olika ägodelar vid gränsövergångarna.
            Palestinierna från plocka av sig allting när de t.ex. skall passera
            gränsen vid Jordan.
          </note>
          <note>
            Det är helt godtyckligt vad de israeliska gränsvakterna lägger
            beslag på. Det går inte att protestera, eftersom det skulle innebära
            en förlängning med flera timmar, och man skulle ändå aldrig få
            rätt.
          </note>
          <note>
            På tal om att få rätt mot israeliska staten: alla de här anklagelserna
            mot palestinierna behandlas i militärdomstolar. Jag talade med
            advokater där nere och frågade: Hur ofta lyckas ni få en palestinier
            frikänd gentemot en israelisk soldat i en militärdomstol? Då log
            de mot mig. Jag förstod efteråt vilken naiv fråga jag hade ställt.
            Detta lyckas man inte med! En israelisk soldat ljuger aldrig!
            Inte i ett enda fall hade de tre advokater som jag talade med
            lyckats få palestinier frikända, trots att det kanske fanns tio
            femton vittnen som påstod att personen i fråga inte ens fanns
            på plats för det brott han var åtalad för. Det som man däremot
            hade lyckats med, och som man såg som ett framsteg, var att man
            kunnat minska fängelsetiden från kanske sex månader till tre månader
            i de fall då det funnits många vittnen som påstod att det var
            fel person som var åtalad.
          </note>
          <note>
            Dessa exempel visar ju att det egentligen är fullständigt fel
            att bedöma Israel som en demokratisk stat. Det finns oerhört mycket
            att ta upp, men det absolut allvarligaste just nu är rättigheten
            för israeliska soldater -- men även för bosatta -- att skjuta
            för att döda. Det handlar inte längre om varningsskott. De skjuter
            för att döda om de misstänker att en palestinier är beväpnad.
          </note>
          <note>
            Eftersom vi nu vet att en israel aldrig ljuger, misstänker han
            alltid. Det tycker jag är skrämmande. Men jag är mycket glad för
            att utrikesministern är beredd att ta ytterligare kontakter.
          </note>
          <note type="speaker">
            Anf. 21 KENT CARLSSON (s):
          </note>
          <note>
            Herr talman! Utrikesministern lät antyda att jag inte skulle
            vara fördömande mot terrororganisationer. Det är jag absolut.
            Jag fördömer Hamas och andra terrororganisationer som finns runt
            om i världen. Men nu tycker jag att staten Israel faktiskt beter
            sig som en terrororganisation. Man spränger oskyldiga människors
            hus, landsförvisar mängder av människor kollektivt utan rättegång,
            skickar ut människor i bergen och ser till att människor inte
            får hälso- och sjukvård. Detta vill jag kalla för terror. I det
            här fallet kan man säga statsterror. Den skall också fördömas
            med kraft, och det är det som jag har saknat från regeringens
            och utrikesministerns sida. Jag efterlyser tydligare fördömanden
            av brott som självklart utgör brott mot de mänskliga rättigheterna.
          </note>
          <note>
            Jag har tre raka frågor till utrikesministern. Har
          </note>
          <note>
            Sveriges regering protesterat mot avstängningarna av Västbanken
            och Gaza? Har Sveriges regering protesterat mot hussprängningarna?
            Har Sveriges regering protesterat mot de kollektiva bestraffningar
            som står i strid med den fjärde
          </note>
          <note>
            Genèvekonventionen, inte bara deporteringsbesluten?
          </note>
          <note>
            Jag har inte riktigt fått svar på de två andra frågor jag ställde.
            Har utrikesministern haft kontakter med PLO? PLO är en viktig
            part i det här sammanhanget. Det är bra med alla andra kontakter,
            och jag hoppas att utrikesministern fortsätter med dem. Men jag
            undrar dock om man har haft eller kommer att ha direkta kontakter
            med
          </note>
          <note>
            PLO, och i så fall i vilken form? PLO är den part som ändock
            har ett mycket starkt inflytande och som vad jag förstår är den
            part som såg till att de palestinska förhandlarna från Västbanken
            och
          </note>
          <note>
            Gaza faktiskt gick tillbaka till förhandlingsbordet.
          </note>
          <note>
            Det skedde till stor del efter insatser direkt från
          </note>
          <note>
            PLO-ledaren Yassir Arafat. De palestinska förhandlarna, Hannan
            Asrawi m.fl., ville inte gå tillbaka till förhandlingsbordet.
            Arafat har satt mycket av sin prestige och sitt ledarskap på spel
            genom det här, så vi får väl hoppas att fredsförhandlingarna går
            framåt.
          </note>
          <note>
            Det blir en koppling mellan vårt allmänna arbete för mänskliga
            rättigheter och det faktum att vi när det gäller Israel inte riktigt
            markerar tydligt att sådana brott mot mänskliga rättigheter som
            där förekommer inte får utföras av Israel. Anser inte utrikeministern
            att vi genom att inte hålla flaggan för mänskliga rättigheter
            högt även i fallet Israel skadar vårt allmänna arbete för mänskliga
            rättigheter?
          </note>
          <note>
            Anf. 22 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Jag har haft kontakter och samtal med
          </note>
          <note>
            PLO både i Stockholm och i regionen. När det gäller de olika
            inslagen i ockupationspolitiken som
          </note>
          <note>
            Kent Carlsson tog upp har Sverige i många sammanhang och många
            gånger tagit avstånd och protesterat. Sverige står också bakom
            en rad resolutioner och uttalanden i FN:s kommission för mänskliga
            rättigheter.
          </note>
          <note>
            Den specifika frågan om avspärrningar av de ockuperade områdena
            skall avhandlas den 18 maj.
          </note>
          <note>
            Det är onekligen något sent, men det har att göra med mina många
            resor. Men jag måste nog hålla mig till den tidsplanen.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 1992/93:139 om irakiska Kurdistan
          </note>
          <note>
            Anf. 23 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Ingela Mårtensson har frågat mig om jag är beredd
            att ta initiativ för att häva sanktionerna mot irakiska Kurdistan,
            om jag är beredd att verka för att FN:s hjälpsändningar skall
            gå via Turkiet och på vilka sätt Sverige är berett att stödja
            befolkningen i irakiska Kurdistan.
          </note>
          <note>
            Den ekonomiska situationen i de norra delarna av
          </note>
          <note>
            Irak är mycket svår. Detta beror delvis på en allmänt prekär
            situation för hela Irak efter kriget i
          </note>
          <note>
            Persiska viken, delvis på en medveten politik från
          </note>
          <note>
            Bagdad att begränsa handeln med de norra delarna av landet och
            delvis också på sanktionerna mot
          </note>
          <note>
            Irak. Också byar och åkerjordar har förstörts.
          </note>
          <note>
            Läget har ytterligare förvärrats av att terroristorganisationen
            PKK med våld tidvis hindrat eller försvårat gränshandeln.
          </note>
          <note>
            Den revolt som delar av den kurdiska befolkningen i norra Irak
            sökte genomföra efter Gulfkrigets slut för två år sedan misslyckades.
          </note>
          <note>
            Den kurdiska befolkningen i norra Irak, som under lång tid varit
            utsatt för svåra umbäranden till följd av repressalier från centralmaktens
            sida, kunde så småningom skyddas genom säkerhetsrådsresolution
            688 som ger området särskilt skydd. Befolkningen kan därigenom
            förses med leveranser av mat och mediciner från FN, EG, bilaterala
            givare och en mängd NGO:s. Ett nytt humanitärt biståndsprogram
            för perioden den 1
          </note>
          <note>
            april i år till den 31 mars nästa år har just utarbetats av FN.
          </note>
          <note>
            FN-sanktionerna mot Irak förlängdes senast den 26
          </note>
          <note>
            mars. Sanktionerna omfattar som bekant inte medicin och livsmedel.
            Den svenska regeringen har upprepade gånger framhållit sitt helhjärtade
            stöd för säkerhetsrådets resolutioner.
          </note>
          <note>
            Kurderna önskar att sanktionerna skall hävas för de områden de
            bebor. Det finns för närvarande inga förutsättningar att få igenom
            ett sådant beslut, bl.a.
          </note>
          <note>
            därför att det skulle kunna uppfattas som ett slags erkännande
            av Kurdistan.
          </note>
          <note>
            Området och befolkningen är fortfarande i akut behov av humanitär
            hjälp utifrån. Den helt dominerande delen av hjälpverksamheten,
            inkl.
          </note>
          <note>
            FN:s hjälpsändningar, transporteras redan via
          </note>
          <note>
            Turkiet. Dessa transporter eskorteras från Turkiet av FN-vakter,
            och enligt FN:s avdelning för humanitär hjälp når de fram till
            sina mottagare.
          </note>
          <note>
            Även EG:s hjälp går under FN-flagg och utdelas inom ramen för
            FN:s handlingsprogram för katastrofbistånd till Irak.
          </note>
          <note>
            Vad norra Irak först och främst torde behöva är hjälp med att
            återuppbygga sina byar och sitt jordbruk. Sverige bidrar redan
            till detta och har för innevarande budgetår avsatt 18 miljoner
            kronor för hjälp till kurderna i norra Irak. Av dessa går huvuddelen,
            15 miljoner, till det gemensamma hjälpprogrammet -- det s.k.
          </note>
          <note>
            ''Vinterprogrammet'' --, som handhas av FN:s avdelning för humanitära
            frågor. Dessutom ger vi ekonomiska bidrag till olika frivilliga
            hjälporganisationer i deras arbete.
          </note>
          <note type="speaker">
            Anf. 24 INGELA MÅRTENSSON (fp):
          </note>
          <note>
            Herr talman! Jag tackar utrikesministern för svaret.
          </note>
          <note>
            Men jag beklagar att utrikesministern inte kan se några möjligheter
            att häva sanktionerna mot just irakiska Kurdistan. Det förekommer
            en stark kritik mot det avtal som FN har upprättat med
          </note>
          <note>
            Bagdadregimen. Det är märkligt att Saddam
          </note>
          <note>
            Hussein skall ha möjlighet att kontrollera det bistånd som skall
            gå till ett folk som han själv har förtryckt. Omvärlden har reagerat
            mycket starkt mot förtrycket av det kurdiska folket. FN går in
            och stöder kurderna i det befriade området i norra Irak så till
            vida att det finns en form av säkerhetszon där i dag. Samtidigt
            har man ingått avtal med Saddam
          </note>
          <note>
            Hussein som anses vara mycket förmånligt. Det är inte bara i
            Kurdistan man anser att det är ett mycket förmånligt avtal för
            regimen i Bagdad, utan den åsikten delas av EG:s representanter
            i området och
          </note>
          <note>
            EG-staterna.
          </note>
          <note>
            Jag har fått signaler som tyder på att man nog ändå skulle kunna
            häva sanktionerna just mot den delen där kurderna har ett befriat
            område utan att det skall tolkas som ett erkännande. Det finns
            redan krafter i gång för att man skall kunna häva dessa sanktioner.
            Jag tycker att Sverige också aktivt borde delta i det arbetet.
          </note>
          <note>
            När det här avtalet kom till stånd i november förra året var
            vi flera här i riksdagen som reagerade mot det. Vi skrev också
            ett brev till Jan Eliasson, som har huvudansvaret för avtalets
            upprättande. Vi fick ett svar där han förklarade varför man hade
            gjort på det här sättet. Han tyckte inte att det var något fel
            på växelkurserna, som vi också reagerade på.
          </note>
          <note>
            Kurserna är mycket förmånliga, och irakerna kan tillgodogöra
            sig detta. En hel del av FN:s bistånd hamnar därför i händerna
            på Saddam Hussein. Det tyckte vi inte heller var riktigt. Det
            sades att det var korrekt. Däremot skrev Jan Eliasson i brevet
            till oss att det fanns möjligheter att häva sanktionerna mot
          </note>
          <note>
            Irak som stat eller mot delar av området. Det var därför jag
            tyckte att man kunde ta upp den här frågan, jag trodde först att
            man inte kunde häva sanktionerna mot en del av ett land.
          </note>
          <note>
            Jag har själv besökt irakiska Kurdistan. Det var i början på
            mars månad. Jag fick då återigen uppleva kritiken som fanns och
            de ekonomiska svårigheterna på grund av dubbla sanktioner, dels
            från oss gentemot Irak och dels från Irak gentemot kurderna. De
            har därför en väldigt svår situation.
          </note>
          <note>
            Infrastrukturen är förstörd efter Gulfkriget. Det finns inte
            telefonförbindelse mellan städerna.
          </note>
          <note>
            Kommunikationerna över huvud taget fungerar väldigt dåligt. Det
            behövs alltså väldigt mycket för att få i gång ett fungerande
            samhälle där.
          </note>
          <note>
            Även den politiska situationen behöver ett stöd.
          </note>
          <note>
            Man hade fria val förra året och har upprättat ett parlament,
            som också har enorma svårigheter, inte minst på grund av den ekonomiska
            situationen.
          </note>
          <note>
            Man har inga skattemedel att bekosta sin verksamhet med. Tidigare
            fick man in tullavgifter från turkiska lastbilar som gick genom
            området till den irakiska delen. Nu har Turkiet ändrat färdvägarna,
            och man får inte in dessa tullavgifter längre. Det har alltså
            blivit ytterligare försämringar.
          </note>
          <note>
            Jag blir litet förvånad av beskedet att PKK skulle ha förhindrat
            gränshandel. Först och främst är det ju inte tillåtet med gränshandel,
            i och med sanktionerna. Det är därför Turkiet har begränsat möjligheterna
            för de turkiska lastbilschaufförerna att åka in i området och
            sälja bensin och annat bränsle.
          </note>
          <note>
            När jag var i området hörde jag att EG:s representant också var
            mycket kritisk mot FN:s sätt att hantera hjälpen. Det står i svaret
            att den dominerande delen av hjälpverksamheten transporteras redan
            via Turkiet. Ja, en del lastbilar går från Turkiet in i den kurdiska
            delen, men sedan går de vidare till Mosul där man alltså köper
            bränsle i det Irakdominerande området. Sedan går de tillbaka till
            det kurdiska området. Även om man startar från Turkiet är det
            ändå -- med de premisser som är bestämda i avtalet -- till fördel
            för den irakiska regimen, eftersom man köper bränsle av
          </note>
          <note>
            Irak till priser som är bra för Irak.
          </note>
          <note>
            Jag tycker man skulle kunna verka för att det skulle kunna gå
            till på ett annat sätt, utan dessa avtal.
          </note>
          <note>
            Nu vet vi inte heller vad som skall hända. Irak har stängt gränserna
            mot Jordanien och har uppenbara svårigheter med valutan och hela
            situationen. Hur det kommer att påverka det här biståndet är jag
            inte riktigt klar över.
          </note>
          <note type="speaker">
            Anf. 25 KENT CARLSSON (s):
          </note>
          <note>
            Herr talman! Jag vill ta fasta på den fråga som
          </note>
          <note>
            Ingela Mårtensson ställde i slutet på sin interpellation om på
            vilket sett Sverige är berett att stödja befolkningen i irakiska
            Kurdistan.
          </note>
          <note>
            Jag vill också understryka det hon sagt om behovet om internationellt
            stöd för irakiska Kurdistan.
          </note>
          <note>
            Det har hänt saker under den senaste tiden, och jag undrar hur
            Sverige har reagerat.
          </note>
          <note>
            Irakiska Kurdistan har ju ett särskilt skydd genom resolutionen
            i säkerhetsrådet. Man har nu blivit angripen av Iran som gått
            in med trupper i området, vilket ytterligare försvårar återuppbyggnadsarbetet
            och gjort det svårare för befolkningen att få mat och tak över
            huvudet.
          </note>
          <note>
            Har Sverige reagerat på något sätt över detta intrång i den av
            FN deklarerade säkerhetszonen?
          </note>
          <note>
            Anf. 26 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! För Ingela Mårtensson måste jag beklaga att jag
            inte har något annat besked i sanktionsfrågan. Vi är alla medvetna
            om att det är en mycket motsägelsefylld verklighet i denna region.
            Det är därför FN också ägnar sig åt en betydande humanitär hjälpverksamhet
            gentemot kurderna och har antagit de förut nämnda resolutionerna.
          </note>
          <note>
            Sverige bidrar till den humanitiära biståndsverksamheten. Jag
            tror att jag redan i mitt svar sade att vi bidragit till det gemensamma
            hjälpprogrammet med 15 miljoner kronor. Sedan har vi lämnat 2
            miljoner kronor till Svenska kommittén för kurderna och 1 miljon
            kronor till
          </note>
          <note>
            Caritas. Vi har också givit bidrag till hjälp med insatser för
            handikappade kurdiska barn. Vi försöker alltså på olika sätt att
            hjälpa till.
          </note>
          <note>
            Det Kent Carlsson frågade mig om har jag inte något riktigt bra
            svar på. Jag kan däremot säga att jag har noterat en del andra
            incidenter av mycket otrevligt slag som det funnits tidningsrapporter
            om.
          </note>
          <note>
            Är dessa rapporter sanna menar jag att det är naturligt att överväga
            ökad FN-närvaro eller något sådant. Jag är övertygad om att FN:s
            säkerhetsråd kommer att behandla denna typ av rapporter vid sin
            återkommande behandling av Irakfrågan.
          </note>
          <note type="speaker">
            Anf. 27 INGELA MÅRTENSSON (fp):
          </note>
          <note>
            Herr talman! Situationen är verkligen motsägelsefull i regionen.
            Därför är det så viktigt att man stöder de försök som finns till
            demokratisk utveckling, inte minst i ett läge där det är så många
            diktaturer runt omkring. Det är många som är emot vad som händer
            i den här delen. Kent Carlsson nämnde Iran som försöker agera,
            och det är många andra som försöker sabotera det som pågår i
          </note>
          <note>
            Kurdistan. Därför har demokratiska stater ett särskilt ansvar
            för att se till att inte det parlamentariska systemet och den
            demokratiska utvecklingen kollapsar.
          </note>
          <note>
            EG-representanten talade om för mig hur han hade beskrivit situationen
            i brev till olika EG-stater för att de skulle ge sitt stöd. Jag
            vet att det finns en mycket stark vilja från EG:s stater att ge
            stöd. Det är bra att Sverige har gått in med bistånd. Jag är väldigt
            medveten om detta eftersom jag tillhör en kommitté som förmedlar
            bistånd till återuppbyggande av byar. Det bästa vore naturligtvis
            om de kunde bli självförsörjande. Det finns resurser i området
            -- olja, bördig mark osv. --
          </note>
          <note>
            och deras önskan är att själva kunna försörja sig och inte behöva
            leva på bistånd.
          </note>
          <note>
            Man får ju också bara humanitärt bistånd. Man får inte hjälp
            när det gäller t.ex. återuppbyggnaden av telefonnätet som är nödvändigt
            för att få ett fungerande samhälle. Det måste ju finnas kommunikationer.
          </note>
          <note>
            I förra interpellationsdebatten talades om terrorism. Här förekommer
            också terrorism, från
          </note>
          <note>
            Irak. Man placerar sprängämnen under turkiska lastbilar som har
            kommit in i Mosulområdet och som sedan åker in i irakiska Kurdistan
            och exploderar. Förutom chauffören dödas även många människor
            runt omkring. Det har förekommit ett flertal sådana terrordåd
            från den irakiska sidan.
          </note>
          <note>
            Det finns många grannar som inte vill ha en demokratisk utveckling
            i området.
          </note>
          <note>
            Det är därför det är så viktigt att hjälpa dem som verkligen
            strävar efter demokrati. I den situationen vore det värdefullt
            om man kunde lyfta bort sanktionerna mot irakiska Kurdistan.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 1992/93:146 om svenska insatser i
            Jugoslavien
          </note>
          <note>
            Anf. 28 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Pär Granstedt har i en interpellation ställt ett
            antal frågor till mig om svenska insatser i f.d. Jugoslavien,
            bl.a. avseende den svenska beredskapen att delta i en större FN-insats
            samt om vilka möjligheter som föreligger för ytterligare konfliktöverbryggande
            insatser.
          </note>
          <note>
            Det självutnämnda bosnisk-serbiska parlamentet stöder inte Vance--Owen-planen
            för Bosnien-
          </note>
          <note>
            Hercegovina som framförhandlats inom
          </note>
          <note>
            Jugoslavien-konferensen. Beslutet har tagits trots den accept
            som lämnades av den bosnisk-serbiske ledaren vid Atenmötet och
            trots ett ökat internationellt tryck bl.a. genom stärkta FN-
          </note>
          <note>
            sanktioner och ett amerikanskt hot om vapeninsats.
          </note>
          <note>
            Genom sitt agerande bär nu serberna ett oerhört ansvar för att
            striderna fortsätter. De utsätter därmed alla folkgrupper för
            stor fara och fortsatt mänskligt lidande.
          </note>
          <note>
            Trots det som nu inträffat måste fredsansträngningarna fortgå
            och trycket mot
          </note>
          <note>
            Serbien och de bosniska serberna fortsätta att öka, inte minst
            genom att sanktionernas efterlevnad stärks. Målsättningen är fortsatt
            att Vance--Owenplanen skall genomföras. Det är nu möjligt att
            selektiva internationella militära åtgärder kommer att övervägas
            och att tanken på s.k. skyddszoner får ökad aktualitet i säkerhetsrådets
            överväganden.
          </note>
          <note>
            Herr talman! Det är att notera att säkerhetsrådet, i natt svensk
            tid, har tagit en resolution som just talar om fredade zoner.
          </note>
          <note>
            När säkerhetsrådet beslutat om en internationell fredsstyrka
            för att genomföra fredsplanen måste
          </note>
          <note>
            FN:s medlemsstater ta sitt ansvar och bidra till denna. En sådan
            fredsstyrka är nödvändig för avtalets efterlevnad och för att
            skapa en grund för en långsiktig politisk lösning i Bosnien-
          </note>
          <note>
            Hercegovina.
          </note>
          <note>
            Mandatet för styrkan förutses bli fredsbevarande, dvs. att med
            medgivande och stöd av parterna upprätthålla efterlevnaden av
            Vance--Owenplanen. Styrkan som beräknas uppgå till ca 70 000
          </note>
          <note>
            personer kommer att få såväl militära som civila uppgifter. De
            militära uppgifterna kommer huvudsakligen att bestå i att separera
            de stridande parterna, upprätthålla ingångna överenskommelser
            om vapenvila samt övervaka tunga vapen. De civila uppgifterna
            förutses främst bestå i MR-insatser, repatriering och rehabilitering
            av flyktingar, humanitärt bistånd samt gränsövervakning.
          </note>
          <note>
            Förberedelser pågår för rekryteringen av en skyttebataljon om
            ca 800 personer för en svensk insats i en sådan fredsstyrka. Bataljonen
            skall vara flexibel avseende uppgifter och ha förmåga att lösa
            fredsbevarande uppgifter även i relativt svår hotmiljö. Rekryterings-
            och utbildningstiden för ett sådant förband är cirka två månader,
            vilket gör att styrkan kommer att vara insatsberedd i början av
            juli. Kostnaderna för ett förband av denna omfattning beräknas
            uppgå till 10 miljoner kronor per vecka, dvs. cirka en halv miljard
            kronor per år.
          </note>
          <note>
            En svensk fredsbevarande styrka i Bosnien-
          </note>
          <note>
            Hercegovina löper, som Pär Grandstedt säger, stor risk för att
            dras in i stridshandlingar. För att minska riskerna är det därför
            viktigt att personalen får en ordentlig utbildning och lämplig
            utrustning och beväpning.
          </note>
          <note>
            ESK:s insatser har hittills främst varit inriktade på att förhindra
            att konflikten sprids vidare till nya områden. Detta har skett
            genom långtidsnärvaro i
          </note>
          <note>
            Kosovo, Sandjak, Vojvodina och Makedonien.
          </note>
          <note>
            ESK-gruppernas uppgift är att främja en dialog mellan berörda
            befolkningsgrupper och myndigheterna i Kosovo, Sandjak och Vojvodina
            samt att följa den politiska utvecklingen och medverka till lösningen
            av lokala problem. ESK
          </note>
          <note>
            stöder även genomförandet av FN:s sanktionsregim.
          </note>
          <note>
            De erfarenheter som ESK förvärvar av övervakning, lokal medling,
            skydd för utsatta befolkningsgrupper och påtalande av kränkningar
            av de mänskliga rättigheterna är en viktig tillgång för att långsiktigt
            överbrygga konflikten. Dessa erfarenheter av förebyggande diplomati
            skulle kunna utnyttjas även i en rehabiliteringens diplomati,
            då freden skall återupprättas.
          </note>
          <note>
            För de långsiktiga insatserna efter kriget spelar de internationella
            biståndsprogrammen, främst inom
          </note>
          <note>
            FN:s ram, en viktig roll. Sverige är en av de största bidragsgivarna
            till dessa hjälpprogram. Hittills har ca 300 miljoner kronor avsatts
            under innevarande budgetår. Riksdagen har nyligen ställt sig bakom
            regeringens förslag om ytterligare 150 miljoner kronor, vilka
            kommer att fördelas under de närmaste månaderna.
          </note>
          <note>
            I det nu akuta skedet prioriteras insatser för att flyktingarna
            -- som beräknas uppgå till närmare 4
          </note>
          <note>
            miljoner -- skall kunna tas om hand inom regionen i första hand.
            Även sociala insatser för särskilt utsatta grupper, t.ex. barn
            och tortyrskadade/våldtagna kvinnor, skall prioriteras.
          </note>
          <note>
            Dessa insatser kan komma att kompletteras genom ytterligare svenska
            projekt i Bosnien-Hercegovina och Kroatien för att se till att
            särskilt barn och ungdomar får den behandling och eftervård som
            situationen kräver.
          </note>
          <note type="speaker">
            Anf. 29 PÄR GRANSTEDT (c):
          </note>
          <note>
            Herr talman! Jag vill tacka utrikesministern för svaret på min
            interpellation.
          </note>
          <note>
            Vi har haft tillfälle att diskutera den tragiska och oerhört
            allvarliga situationen i f.d. Jugoslavien vid upprepade tillfällen
            här i kammaren förut. Vi kan se att utvecklingen bara förvärras
            och försvåras.
          </note>
          <note>
            Den allmänna insikten är väl, att det är svårt att tänka sig
            att det inte också skulle behövas en fredsstyrka för att hjälpa
            till när det gäller att komma till rätta med situationen.
          </note>
          <note>
            Det är väl helt uppenbart att omvärlden måste ingripa för att
            få slut på slaktandet. Det är inte heller acceptabelt att de stridande
            parterna skall kunna nå territoriella mål med hjälp av våld och
            krig. Det skulle innebära sammanbrott för hela den idé som ligger
            bakom ESK-processen.
          </note>
          <note>
            När Sverige nu står inför att medverka i en sådan här militär
            insats i Jugoslavien ställer det naturligtvis oss i Sverige inför
            stora utmaningar.
          </note>
          <note>
            Det är mycket viktigt hur vi förbereder oss för denna situation
            och hur vi hanterar den.
          </note>
          <note>
            För det första måste syftet med en fredsstyrka vara att minska
            våldet i området. Det innebär att det ligger ett mycket stort
            ansvar på den här styrkan när det gäller hur den uppträder, så
            att effekten blir att våld bara används i allra yttersta nödfall,
            för att rädda människoliv.
          </note>
          <note>
            Det är viktigt att den här personalen mer kan få uppträda som
            civila medlare än som soldater i traditionell bemärkelse och att
            man är väl förberedd för detta.
          </note>
          <note>
            Det är också mycket viktigt att den militära insatsen inte blir
            ett hinder, eller kommer i stället, för andra insatser för att
            överbrygga motsättningarna och för att främja en utveckling mot
            fred.
          </note>
          <note>
            Behovet av civila insatser för att försöka få slut på stridigheterna
            är kanske ännu större.
          </note>
          <note>
            Ansträngningarna på detta område måste utökas, och här har naturligtvis
            ESK en mycket stor uppgift att fylla. Jag föreställer mig att
            det finns anledning för ESK att också öka sina aktiviteter på
            det området. Det görs visserligen mycket, men frågan är om det
            är tillräckligt. I varje fall fick jag mig en tankeställare när
            jag hörde den kosovoalbanske presidenten säga: Visst finns det
            ESK-observatörer i Kosovo, men allt de gör är just att observera.
            Det finns alltså inte någon verklig aktivitet för att överbrygga
            motsättningarna.
          </note>
          <note>
            Det är också viktigt att vi redan nu förbereder oss för det arbete
            som följer efter det att man har fått till stånd någon form av
            stillestånd i området, för att skapa en varaktig fred. Det berörde
            också utrikesministern med termen rehabiliterande diplomati. Det
            är bra att det redan nu påbörjas ett förberedelsearbete för de
            mycket stora insatser som behövs.
          </note>
          <note>
            För det andra handlar det om de människor som skall delta i denna
            fredsstyrka. De kommer ju att utsättas för stora personliga påfrestningar.
            Dels är det viktigt att personalen får den utrustning som ger
            det bästa möjliga skyddet, så att risken för dödsfall och skador
            blir så liten som möjligt. Dels är det minst lika viktigt att
            personalen får den utbildning som behövs för att vara förberedd
            på de stora påfrestningar som man kan komma att utsättas för.
          </note>
          <note>
            Det är också viktigt att de som ingår i styrkan får det stöd
            som kan behövas, rent mänskligt och psykologiskt, för att hantera
            den typ av svåra upplevelser som de kan drabbas av.
          </note>
          <note>
            Det vore intressant att något ytterligare få höra av utrikesministern
            vad som kommer att göras för att förbereda den här personalen
            för de speciella påfrestningar som man kan komma att utsättas
            för.
          </note>
          <note>
            Det har tidigare redovisats att det, när man försöker verka i
            ett område där det råder krig, kan skapas påfrestningar som ger
            följder långt efter det att man kommit hem. Det är viktigt att
            de här människorna inte lämnas åt sitt öde.
          </note>
          <note>
            Det allra viktigaste är dock, som jag ser det, att den här insatsen
            ges en sådan utformning att den främjar det rent civila och fredliga
            arbetet för att kunna överbrygga den konflikt som pågår.
          </note>
          <note type="speaker">
            Anf. 30 BIRGITTA HAMBRAEUS (c):
          </note>
          <note>
            Herr talman! Jag är tacksam att vi i dag fått tillfälle att diskutera
            denna fråga. Redan på ett tidigt stadium sade utrikesministern,
            i den utrikespolitiska debatten, att vi borde ha en diskussion
            i riksdagen om huruvida vi var beredda att skapa fred med våld
            och riskera att dö i strid i
          </note>
          <note>
            Jugoslavien. En sådan diskussion har inte kommit till stånd.
            I utrikesutskottet föreslog Centern att vi skulle ha en utfrågning
            tillsammans med försvarsutskottet. Man skulle då ges tillfälle
            att få lyssna till vad militärer, diplomater och andra som är
            engagerade har att säga för att vi skulle kunna orientera oss
            i den här för Sverige nya situationen.
          </note>
          <note>
            Men inget annat parti var intresserat därav.
          </note>
          <note>
            Det är skrämmande att uppmärksamheten nu så ensidigt riktas mot
            militära s.k. lösningar av konflikten i f.d. Jugoslavien. Man
            får läsa krigshetsande artiklar i svenska tidningar. USA:s president
            utmålas närmast som en svag papperstiger om han inte börjar bomba.
            Samtidigt hyser både militärer och politiker, såväl i USA som
            i Europa, tvivel om FN:s roll är att försöka skapa fred med våld.
            Det blir ju aldrig som man tror.
          </note>
          <note>
            Har verkligen alla krafter satts in för att skapa fred utan våld?
            Diplomatiska överläggningar med personer som inte kunnat genomföra
            det som de lovat kan inte vara den enda fredsmäklande metoden.
          </note>
          <note>
            En svensk bataljon i Jugoslavien skulle enligt uppgift kosta
            nära en halv miljard kronor om året.
          </note>
          <note>
            Finns det inte effektivare sätt att använda de pengarna, för
            att läka konflikter?
          </note>
          <note>
            Utrikesministern redogjorde i går för Sveriges åtgärder inom
            ESK, den europeiska säkerhetskonferensen. Sverige är i år och
            nästa år ordförande för ESK. Alla Europas stater, USA och
          </note>
          <note>
            Canada är medlemmar, med Japan som observatör.
          </note>
          <note>
            Just eftersom ESK inte har en stor utbyggd organisation och byråkrati,
            har ordförandelandet både stora möjligheter till nya infallsvinklar
            och ett särskilt stort ansvar till eget initiativ.
          </note>
          <note>
            Enligt min mening arbetar Sverige alltför ensidigt nu med traditionell
            säkerhetspolitik i sitt ESK-
          </note>
          <note>
            ordförandeskap. Det är hög tid att Sverige vidgar sitt ESK-engagemang
            till nya områden. Det finns fler metoder att arbeta på än att
            samtala med regeringar och försöka få en jätteförsamling av alla
          </note>
          <note>
            52 medlemsländerna att fatta gemensamma beslut.
          </note>
          <note>
            Ordförandelandet kan t.ex. inom ESK:s mandat ta kontakt med olika
            grupper i alla länder, inte bara med regeringarna. Inte minst
            viktiga är naturligtvis kontakterna med grupper i f.d. Jugoslavien,
            vilka arbetar med fred och försoning. Vår tradition som alliansfritt
            land och våra långvariga goda kontakter med Jugoslavien borde
            underlätta detta.
          </note>
          <note>
            Vid ESK:s möten i Helsingfors och Stockholm beslöts i god FN-stil
            att ge ett ökat utrymme åt s.k.
          </note>
          <note>
            NGO:s, dvs. ''icke-regeringsorganisationer''. På bättre svenska
            kan man kalla dem frivilliga organisationer. Dessa organisationer
            skall få en etablerad rätt att närvara vid ESK:s möten. Ännu viktigare
            är att man i Stockholm beslutat att få med de här organisationera
            i ESK:s operativa verksamhet.
          </note>
          <note>
            Jag vill fråga utrikesministern: På vilket sätt, under svensk
            ledning, engagerar ESK
          </note>
          <note>
            frivilligorganisationerna, i vårt eget land och i alla
          </note>
          <note>
            EG:s 52 medlemsstater, i sitt arbete på fältet i f.d.
          </note>
          <note>
            Jugoslavien?
          </note>
          <note>
            Som ordförandeland kan Sverige kontakta alla de
          </note>
          <note>
            52 ländernas frivilligorganisationer och be om konstruktiva förslag
            för att lösa konflikten i f.d.
          </note>
          <note>
            Jugoslavien.
          </note>
          <note>
            I t.ex. Kosovo, eller Kosova, beroende på vilket språk man använder,
            arbetar sedan flera år TFF,
          </note>
          <note>
            Transnationella stiftelsen för fred och framtidsforskning, med
            den dialog som ESK-
          </note>
          <note>
            observatörerna tycks ha svårt att få i gång. Marta
          </note>
          <note>
            Henricson-Cullberg, Carl-Ulrik Schierup, Sören
          </note>
          <note>
            Sommelius och Jan Öberg har distribuerat rapporten Förhindra
            krig i Kosovo till en utvald grupp av serber och albaner på olika
            nivåer i såväl
          </note>
          <note>
            Pristina som Belgrad. Syftet är att söka läka konflikterna genom
            ''olika slag av tredje partmedlingskommissioner, som arbetar parallellt,
            humanitärt stöd, bevakning av mänskliga rättigheter och en internationell
            ''adoption' av
          </note>
          <note>
            Kosovo, demilitarisering och normalisering av det dagliga livet,
            fredsbevarande åtgärder genom FN, kanske förvaltarskap -- -- --''.
            Detta är helt i ESK:s anda.
          </note>
          <note>
            När Kosovas president gästade Sverige i förra veckan, fick jag
            intrycket av, vilket också Pär
          </note>
          <note>
            Granstedt sade, att han såg ESK:s arbete som något trevande i
            detta sammanhang. Jag fick intrycket att
          </note>
          <note>
            TFF:s arbete verkade mer konstruktivt ur hans synpunkt.
          </note>
          <note>
            Jag vill ställa en fråga till utrikesministern. På vilket sätt
            anlitar Sverige, som ordförande i ESK, TFF i arbetet i Kosova?
          </note>
          <note>
            Jag får ibland intrycket att ESK:s kontakter med frivilligorganisationerna
            är en envägskommunikation. Man ser som sin uppgift att informera
            om vad man själv gör i stället för att dra nytta av all den expertis
            som finns hos olika frivilliga organisationer inom detta enorma
            område.
          </note>
          <note>
            Det finns ju flera freds- och konfliktforskare i
          </note>
          <note>
            Norden som borde anlitas som konsulter hos ESK:s ordförande.
            Norrmannen professor Johan
          </note>
          <note>
            Galtung, nu bl.a. verksam som fredsforskare i
          </note>
          <note>
            Witten-Herdeckes universitet i Tyskland, var i fyra år ledare
            för det internationella forskningscentrumet i Dubrovnik i Kroatien.
            Han har en mycket djup kunskap om Jugoslavien och har en överblick
            över möjliga konfliktlösningar utan våld som vi bara inte kan
            vara utan.
          </note>
          <note>
            Anf. 31 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Jag känner mig mycket frestad att uttrycka en uppskattning
            av att Birgitta Hambraeus är sann till sina principer och till
            sin övertygelse. Jag tycker att jag med stor förvåning ser hur
            så många fredsaktivister nu har blivit de mest militanta och uttrycker
            åsikter som innebär att det finns bara militära åtgärder, osv.
            Jag vill uttrycka min uppskattning, och jag känner igen Birgitta
          </note>
          <note>
            Hambraeus från vår tidigare gemensamma verksamhet här i kammaren.
          </note>
          <note>
            Jag vill också säga att jag rent sakligt tycker att sanktionernas
            effekt på Serbien-Montenegro, på
          </note>
          <note>
            Belgradregimens överväganden, djupt underskattas. Jag är nämligen
            själv ganska övertygad om att en huvudförklaring till att president
            Cosic och premiärminister Milosevic nu tycks samarbeta med det
            internationella samfundet och utöva tryck på de bosniska serberna
            faktiskt är att ekonomin i Serbien-Montenegro befinner sig i ett
            så oerhört pressat läge. Det här är något som jag tycker att vi
            skall notera, och jag tycker att det alltför litet kommer fram
            i debatten.
          </note>
          <note>
            En av ESK:s huvuduppgifter gentemot krisen i det f.d. Jugoslavien
            är ju sanktionsövervakningen. Vi vet att den har stora brister.
            Men ESK utövar ändå en mycket viktig funktion i dessa sanktionsmissioner.
            Det har fattats beslut om att personalen skall utökas upp till
            160 personer. Även
          </note>
          <note>
            Sverige ställer upp med fyra nya tullexperter som skall ingå
            i denna sanktionsövervakning.
          </note>
          <note>
            Jag tycker alltså att det är viktigt att i denna debatt få lyfta
            fram det faktum att sanktionerna betyder oerhört mycket. President
            Cosic sade i sitt inlägg inför dessa bosnienserber att man inte
            har råd med kriget längre, att man inte kan fortsätta kriget.
            Låt oss därför inte glömma detta.
          </note>
          <note>
            Jag förstår också att omvärlden är förtvivlad och att den militära
            optionen nu förekommer mycket bestämt i de internationella diskussionerna
            därför att alla känner att detta meningslösa våld, detta krigande
            och dödande som förekommer där nere inte kan få fortsätta längre.
            Jag förstår därför att detta är en option.
          </note>
          <note>
            De svenska förberedelserna -- jag återgår därmed till Pär Granstedts
            diskussion -- utgår från, vilket är viktigt att hålla i minnet,
            en implementering av fredsplanen. Det är så att säga i sig en
            fredsbevarande insats, som vi dock förutser kommer att ske i en
            svår hotmiljö. Det är där de svenska förberedelserna är. Det är
            mot den bakgrunden som vi anser att det är oerhört viktigt att
            den frivilliga personal som kan komma att engageras i ett sådant
            uppdrag får både en mycket intensiv träning och utbildning och
            bästa tänkbara utrustning.
          </note>
          <note>
            Birgitta Hambraeus ifrågasätter om vi verkligen skall inrikta
            oss på detta. Jag tror att det är viktigt.
          </note>
          <note>
            Världssamfundet måste nog tyvärr i den miljö som finns i Bosnien-Hercegovina
            göra båda delarna. Jag tror att det kommer att visa sig nödvändigt
            med stora fredsbevarande styrkor. Jag tror också att det kommer
            att visa sig finnas ett stort behov av civil personal av olika
            slag. Sverige skall naturligtvis också vara berett till båda dessa
            inslag i det som vi kommer att bidra med.
          </note>
          <note>
            Birgitta Hambraeus ställde många frågor om frivilligorganisationer
            och ESK:s arbete. Som jag sade här i riksdagen i går är detta
            också något som jag tycker att ordförandeskapet måste ägna ökad
            uppmärksamhet åt. Här i Sverige har vi ett gott utbyte av åsikter
            och ett gott samarbete. Men problemet är att det kanske inte är
            på det sättet i alla ESK:s medlemsstater. Framför allt skulle
            jag gärna se någon form av smidigare informationsutbyte och ett
            smidigare sätt att engagera olika relevanta organisationer. TFF,
            som
          </note>
          <note>
            Birgitta Hambraeus tog upp, får ju pengar för sin verksamhet
            från det s.k. fredsanslaget och får därmed stöd för sin verksamhet
            i f.d. Jugoslavien.
          </note>
          <note type="speaker">
            Anf. 32 PÄR GRANSTEDT (c):
          </note>
          <note>
            Herr talman! Jag vill tacka utrikesministern för dessa ytterligare
            synpunkter. Jag vill först gärna säga att jag delar uppfattningen
            att sanktionerna har visat sig vara ett fungerande medel. Man
            kan konstatera att den förändrade attityden hos de serbiska ledarna
            måste förknippas med effekterna av sanktionerna. Det mest hoppfulla
            tecknet just nu, efter det tragiska beslutet av det s.k. bosniskserbiska
            parlamentet, är väl att Serbien nu är berett att sälla sig till
            dem som sätter tryck på bosnienserberna. Hur effektfullt detta
            sedan blir och hur det genomförs, det är väl för tidigt att yttra
            sig om. Men det visar ändå att sanktionerna har en betydelse.
          </note>
          <note>
            Jag delar också uppfattningen att det är svårt att i dag tänka
            sig att man skulle kunna genomföra fredsplanen utan någon form
            av militär övervakning från omvärlden. Jag tror inte att situationen
            är sådan i dag att den kan fås att fungera enbart med hjälp av
            parternas goda vilja. Den goda viljan verkar nämligen inte vara
            särskilt ofta förekommande just nu. Men, vilket jag vill betona,
            det är mycket viktigt att dessa styrkor verkligen kan få möjlighet
            att uppträda på ett sådant sätt att våldet minimeras. Det är viktigt
            att det också ingår i den utbildning som denna personal får att
            uppträda inte bara så att säga militärt i traditionell bemärkelse
            utan också uppträda medlande och på det sättet kunna verka för
            att överbrygga motsättningar och förhindra utbrott av våld. Det
            är alltså viktigt med detta civila inslag i utbildningen, och
            jag hoppas att det kommer att förekomma. Jag vill gärna höra en
            kommentar på den punkten.
          </note>
          <note>
            Jag vill även understryka vikten av att det här kombineras med
            andra insatser. Denna militära övervakning av fredsplanen kommer
            nämligen inte i sig att skapa fred. Vad man kan göra är att någorlunda
            förhindra utbrott av fientligheter och förhoppningsvis förhindra
            våld. Men det är helt andra typer av insatser som krävs för att
            överbrygga de djupa motsättningar som finns mellan olika folkgrupper
            i det forna Jugoslavien och inte minst i
          </note>
          <note>
            Bosnien-Hercegovina.
          </note>
          <note>
            Som jag sagt tidigare är det väldigt viktigt att den här insatsen
            med hjälp av en fredsbevarande styrka inte får ersätta andra fredsskapande
            insatser av mera civilt slag. Tvärtom skall dessa ansträngningar
            utökas.
          </note>
          <note type="speaker">
            Anf. 33 BIRGITTA HAMBRAEUS (c):
          </note>
          <note>
            Herr talman! Först vill jag gärna tacka utrikesministern för
            hennes öppenhet inför de tankegångar som jag fört fram.
          </note>
          <note>
            Det är verkligen oerhört väsentligt att TFF får sitt anslag från
            UD, och också att det anslaget utökas så att man utan att behöva
            tigga pengar kan fortsätta med sin oerhört viktiga verksamhet.
          </note>
          <note>
            Samtidigt kan jag inte låta bli att jämföra det blygsamma stöd
            som vi den vägen ger med de 0,5
          </note>
          <note>
            miljarder som en militär insats skulle kosta. Då är det plötsligt
            liksom självklart att lägga upp alla de
          </note>
          <note>
            100 miljonerna.
          </note>
          <note>
            Jag tvivlar på att vi ännu inom ESK:s ram har mobiliserat all
            världens frivilligorganisationer. Det gäller expertis inom psykiatri
            och medling. Det gäller konfliktlösande utan våld, ''vinna vinna''-
          </note>
          <note>
            lösningar som finns i USA, i Canada, i hela Europa och säkert
            på många ställen i Ryssland osv. Jag tvivlar alltså på att vi
            verkligen har engagerat alla dessa i den här konflikten. Förmodligen
            skulle det kosta, krasst uttryckt, en bråkdel av vad militärinsatserna
            kostar.
          </note>
          <note>
            Poängen här är att det är Sverige i egenskap av ordförandeland
            i ESK som har initiativet.
          </note>
          <note>
            Självfallet skall vi först och främst lita till dem som vi har
            runt omkring oss här i Norden och i våra egna organisationer.
            Men vi kan också ta kontakt med
          </note>
          <note>
            USA, ja, med alla de 52 länderna för att få dem mobiliserade
            i ESK-sammanhang när det gäller
          </note>
          <note>
            Jugoslavien. Har vi verkligen gjort detta?
          </note>
          <note>
            I går var vi inne på hur sådant här rent praktiskt går till.
            Jag vill fråga utrikesministern: Bör inte en person på UD få ansvaret
            när det gäller att under
          </note>
          <note>
            ESK:s mandat ta sådana här systematiska kontakter med de 52 länderna
            och ''dammsuga''
          </note>
          <note>
            möjligheterna till kontakter med all den expertis som kan finnas?
            Det vill ju då till att den personen verkligen känner till vad
            som är på gång ute i världen i dessa sammanhang. Det gäller således
            att man anlitar en särskild person som på UD:s uppdrag, på ESK:s
            ordförandelands uppdrag, verkligen går ut till alla dessa organisationer.
          </note>
          <note>
            Jag kanske också hinner berätta om HCA-
          </note>
          <note>
            processen -- eller, som vi brukar kalla den,
          </note>
          <note>
            Helsingforsprocessen -- som har tre ordförande.
          </note>
          <note>
            Samtliga tre är kvinnor och dessutom fredsforskare. I Belgrad
            t.ex. verkar Sonja Licht.
          </note>
          <note>
            En kontakt med henne är naturligtvis viktig. Alla organisationer
            som eftersträvar fred i det forna
          </note>
          <note>
            Jugoslavien och all den fredskärlek som finns där måste vi naturligtvis
            stärka. Här behövs kontakter.
          </note>
          <note>
            Anf. 34 Utrikesminister MARGARETHA AF
          </note>
          <note type="speaker">
            UGGLAS (m):
          </note>
          <note>
            Herr talman! Jag är övertygad om att ESK kan göra mera, och jag
            tycker att ESK arbetar för den fas som vi hoppas skall komma --
            dvs.
          </note>
          <note>
            rehabiliteringsfasen, återuppbyggnadsfasen. Vi är ännu icke där,
            men hela det internationella samfundets ansträngningar går ju
            nu ut på att åstadkomma den fasen. Då hoppas jag att också
          </note>
          <note>
            ESK tar initiativ när det gäller att försöka engagera frivilligorganisationer.
          </note>
          <note>
            Jag tvivlar dock på att ESK kommer att kunna engagera alla världens
            frivilligorganisationer, men det behövs nog heller inte. Det finns
            ju så många olika organisationer, både FN-organisationer och andra,
            som är verksamma och som kan samverka med frivilligorganisationerna.
            Jag är dock övertygad om att vi kan göra mera.
          </note>
          <note>
            På UD finns det ju en särskild ambassadör för samarbete och kontakter
            med NGO-
          </note>
          <note>
            organisationer. Mina handläggare på ESK-sidan kommer att ha ett
            särskilt samtal och att försöka utarbeta idéer om hur vi skall
            gå vidare i den här frågan.
          </note>
          <note>
            Till Pär Granstedt vill jag bara säga att jag delar hans uppfattning
            och att jag gör samma analys. Det är oerhört viktigt med den här
            träningen. Såvitt jag förstår, efter att ha talat med olika svenskar
            som är, och har varit, verksamma i FN-tjänst, är det här med att
            också kunna utöva ett slags civil verksamhet kopplad till FN-uppdraget
            nog något som svenskarna är ganska duktiga på. Men det är också
            något som bör ingå i träningen -- och det tror jag också att det
            gör.
          </note>
          <note type="speaker">
            Anf. 35 PÄR GRANSTEDT (c):
          </note>
          <note>
            Herr talman! Jag noterar med tillfredsställelse vad utrikesministern
            här säger om vikten av den här utbildningen. Jag är alldeles övertygad
            om att utrikesministern kommer att försäkra sig om att detta verkligen
            ingår i utbildningen på ett adekvat sätt.
          </note>
          <note>
            De svårigheter som den här personalen kommer att möta är säkert
            större än vad som varit fallet i många tidigare FN-operationer
            -- även om många av dem varit svåra nog och innehållit många risker
            för våldsutbrott osv.
          </note>
          <note>
            Jag håller naturligtvis med utrikesministern när hon säger att
            ESK kommer att få en väldigt viktig roll i rehabiliteringsfasen.
            Den saken har jag också tagit upp i min interpellation.
          </note>
          <note>
            Återigen noterar jag med tillfredsställelse att man redan nu
            börjar funderar över detta. Men någonstans tror jag att man måste
            inse att rehabiliteringsfasen måste börja nu. Man kan alltså inte
            vänta till dess att allting har lugnat ner sig för att därefter
            påbörja den här processen. I varje fall måste den rent politiska
            rehabiliteringsfasen -- dvs.
          </note>
          <note>
            detta med att försöka överbrygga de motsättningar som finns och
            att försöka identifiera de verkliga bakomliggande problemen i
            fråga om den här konflikten osv. -- påbörjas omgående.
          </note>
          <note>
            Vad man kan åstadkomma med hjälp av en fredsbevarande styrka
            är ju trots allt bara så att säga en frysning av situationen.
            Men vad man kan göra med hjälp av diplomatiska förhandlingar är
            att man försöker hitta ett slags fungerande karta. Att skapa förutsättningar
            för att de här folkgrupperna skall kunna leva fredligt, sida vid
            sida, i framtiden är dock en mycket mera omfattande och krävande
            process. Denna process innehåller väldigt mycket mer av olika
            behov. Materiella, politiska, sociala och religiösa problem måste
            attackeras, och man måste använda sig av ett mycket vidare spektrum
            av expertis. Birgitta Hambraeus nämnde t.ex. de ideella organisationerna,
            som är en viktig faktor.
          </note>
          <note>
            Men det gäller också andra typer av expertis.
          </note>
          <note>
            Det är alltså viktigt att detta arbete börjar parallellt med
            att vi nu satsar på att försöka ''kyla ner'' den akuta våldsamma
            kris som pågår.
          </note>
          <note type="speaker">
            Anf. 36 BIRGITTA HAMBRAEUS (c):
          </note>
          <note>
            Herr talman! Jag är tacksam för att utrikesministern sade att
            man nu kommer att fördjupa arbetet just när det gäller att engagera
            olika experter i olika organisationer. Det kan gälla forskare
            eller frivilliggrupper.
          </note>
          <note>
            När det gäller vår ambassadör för frivilligorganisationer har
            jag förstått att han mest är inriktad på det enorma biståndsfältet.
            Det är ju oerhört väsentligt att man har goda kontakter också
            med frivilligorganisationerna i FN osv. Det kan således hända
            att det tillfälligt behövs ytterligare en ambassadör som ESK kan
            använda sig av under den tid som Sverige är ordförandeland för
            att nämnda kontakt verkligen skall komma till stånd. Självfallet
            kan det inte gälla hela världen. Alla kan ju inte komma till Jugoslavien
            för då skulle det kanske bli litet trångt. Men just de relevanta
            grupperna, de grupper som känner att de har en uppgift här, kunde
            komma i fråga.
          </note>
          <note>
            Jag har nämnt en av de tre ordförandena i HCA,
          </note>
          <note>
            Helsinki Citizen Assembly. I Prag verkar en annan ordförande,
            nämligen indiskan Comar. En händelse som ser ut som en tanke är
            att ESK just där har sitt lilla, men dock, sekretariat.
          </note>
          <note>
            Sekretariatet borde ha en nära kontakt med denna person.
          </note>
          <note>
            I Sverige har IKFF -- Internationella kvinnoförbundet för fred
            och frihet, vars huvudkontor ligger i Genève -- en bra sektion.
            Det finns också sektioner i många andra delar av världen. Jag
            skulle särskilt vilja nämna tre personer som är ytterst kunniga.
            Utrikesministern har träffat dessa. Det vet jag. Det gäller Anna
            Lidén, Ann
          </note>
          <note>
            Catrin Jarl och Kerstin Grebäck, som alla arbetar på IKFF i Sverige.
          </note>
          <note>
            Det finns allså väldigt mycket kompetens och god vilja här, och
            det finns en längtan efter att bli engagerad -- inte bara en längtan
            efter information om vad någon annan gör. Man vill alltså engagera
            sig och få möjligheter att genom sina kontakter och med sina kunskaper
            bidra till en konfliktläkning.
          </note>
          <note>
            Detta arbete måste börja på en gång. Det handlar således om ett
            återuppbyggnadsarbete, som i sig kan vara en inspiration till
            att man slutar slåss. Att man ser en framtid bortom de militära
            konflikterna och att människor börjar tala om vad som skall göras
            i stället är ofta mycket bättre än att först bara ägna sig åt
            kriget och att sedan hoppas på att ett återuppbyggnadsarbete sker
            därefter.
          </note>
          <note>
            Som Pär Granstedt sade måste återuppbyggnadsarbetet börja redan
            nu. Vi kan inte avvara den expertis som finns på olika områden
            i ESK-länderna. Men det har då inte med diplomati eller militära
            kunskaper att göra.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 1992/93:140 om översyn av narkotikastrafflagen
          </note>
          <note>
            Anf. 37 Justitieminister GUN HELLSVIK
          </note>
          <note>
            (m):
          </note>
          <note>
            Herr talman! Karl Gustaf Sjödin har frågat mig vilka åtgärder
            jag avser att vidta för att råda bot på vissa av honom närmare
            angivna brister i den nuvarande utformningen av rekvisiten i narkotikastrafflagen.
          </note>
          <note>
            Karl Gustaf Sjödin anser för det första att det vore lämpligt
            att riksdagen genom komplettering av narkotikastrafflagen uttryckligen
            angav vilka kriterier som skall gälla vid bedömningen av farligheten
            hos ett enskilt narkotikapreparat. Han har vidare angivit vilka
            kriterier han anser vara viktigast. Dessa är verkan i små doser,
            risk för snabb beroendeutveckling, hastiga dödsfall, psykiska
            skador, oberäkneliga och svårbestämbara effekter samt social insufficiens.
            Rättssystematiska skäl samt närmandet till den europeiska rättsordningen
            talar enligt Karl Gustaf Sjödin för att kriterierna skrivs in
            som ett tillägg till 3 §
          </note>
          <note>
            narkotikastrafflagen.
          </note>
          <note>
            För det andra har Karl Gustaf Sjödin föreslagit att rekvisitet
            ''särskilt stor mängd narkotika'' bör bytas ut mot ''särskilt
            många missbruksdoser narkotika''.
          </note>
          <note>
            Jag kan försäkra Karl Gustaf Sjödin att hela regeringen ser utomordentligt
            allvarligt på narkotikabrottsligheten som sådan. I
          </note>
          <note>
            regeringsförklaringen har det särskilt strukits under att bekämpningen
            av narkotikabrottsligheten är ett prioriterat område.
          </note>
          <note>
            Låt mig till en början slå fast att jag givetvis anser att det
            är viktigt att vi har en tydlig och ändamålsenlig lagstiftning,
            som inte vållar några problem i rättstillämpningen. Redan inledningsvis
            vill jag framhålla att jag inte anser att narkotikastrafflagen
            har de av Karl Gustaf Sjödin påstådda bristerna.
          </note>
          <note>
            Jag vill särskilt poängtera att narkotikastrafflagen genom åren
            har ändrats i ständigt skärpande riktning. Straffskalorna har
            blivit strängare och gränsdragningen mellan de olika graderna
            av narkotikabrott har stramats upp.
          </note>
          <note>
            Jag antar att Karl Gustaf Sjödin väl känner till att de kvalificerande
            rekvisit som enligt 3 § andra stycket narkotikastrafflagen särskilt
            skall beaktas vid bedömande av huruvida brottet är grovt, i lagtexten
            är angivna på följande sätt. Dels skall särskilt beaktas om brottet
            har utgjort ett led i en verksamhet som har bedrivits i större
            omfattning eller yrkesmässigt, dels skall särskilt beaktas om
            brottet avsett särskilt stor mängd narkotika eller eljest varit
            av särskilt farlig eller hänsynslös art.
          </note>
          <note>
            Slutligen anges det i bestämmelsen att bedömningen skall grundas
            på en sammanvägning av omständigheterna i det särskilda fallet.
          </note>
          <note>
            Hur rekvisiten för det grova brottet skall vara utformade har
            varit föremål för lagstiftarens uppmärksamhet vid flera tillfällen.
            Bestämmelsen i
          </note>
          <note>
            3 § narkotikastrafflagen fick sin nuvarande utformning genom
            lagstiftning som trädde i kraft den 1 juli 1981 (prop. 1980/81:76,
            bet.
          </note>
          <note>
            1980/81:JuU25, rskr. 1980/81:211, SFS 1981:226). I
          </note>
          <note>
            propositionen (s. 212) uttalade departementschefen att avsikten
            med lagändringen bl.a. var att större vikt än tidigare skulle
            läggas vid preparatets farlighet och den hänsynslöshet gärningsmannen
            hade ådagalagt genom sin befattning med narkotikan. Som exempel
            härpå nämndes att preparatet verkade starkt vanebildande, såsom
            heroin, eller var livsfarligt genom sin sammansättning, att gärningen
            hade innefattat systematiskt bedriven överlåtelse till skolelever
            och annan ungdom eller intagna på anstalt eller att gärningsmannen
            på annat sätt i särskilt hög grad hade utnyttjat andras okunnighet,
            nyfikenhet eller beroende av narkotiska medel.
          </note>
          <note>
            Vid skilda tillfällen har det i lagstiftningsärenden rörande
            narkotikastrafflagen framhållits att det är viktigt att frigöra
            sig från ett strikt mängdtänkande vid rubricering och straffmätning
            i mål om ansvar för narkotikabrott. Frågan har även belysts av
          </note>
          <note>
            Högsta domstolen, bl.a. i ett rättsfall från år 1983
          </note>
          <note>
            (NJA 1983 s. 754). I detta avgörande uttalade sig
          </note>
          <note>
            Högsta domstolen om farligheten hos de olika narkotiska preparaten
            kokain, amfetamin och heroin. I april förra året prövade samma
            domstol
          </note>
          <note>
            (NJA 1992 s. 235) frågan om farlighetsgraden hos
          </note>
          <note>
            LSD och ''Extacy'' (MDMA). Slutsatsen i det sistnämnda rättsfallet
            var att bägge preparaten ansågs farligare än amfetamin men inte
            lika farliga som heroin eller kokain.
          </note>
          <note>
            Vad som avses med narkotika och vilka ämnen som omfattas av straffbestämmelserna
            framgår av 8 §
          </note>
          <note>
            narkotikastrafflagen. Där sägs att med narkotika avses läkemedel
            eller hälsofarliga varor med starkt vanebildande egenskaper, men
            också medel som med lätthet kan omvandlas till varor med sådana
            egenskaper. En ytterligare förutsättning är att det är fråga om
            medel som på den nämnda grunden antingen är föremål för kontroll
            enligt en internationell överenskommelse som Sverige har biträtt
            eller av regeringen har förklarats skola anses som narkotika enligt
            narkotikastrafflagen. De ämnen som av regeringen har förklarats
            vara att anse som narkotika finns förtecknade i en förordning.
            Det är fråga om fyra grupper av substanser, nämligen centralstimulerande
            medel, hallucinogener, smärtstillande medel samt sömnmedel och
            lugnande medel. Av 1 §
          </note>
          <note>
            narkotikaförordningen framgår att det åligger
          </note>
          <note>
            Socialstyrelsen att låta upprätta och kungöra förteckningar över
            narkotika. De olika narkotikapreparatens inbördes farlighet är
            inte angiven i lagtexten.
          </note>
          <note>
            Den ordning som hittills har rått -- nämligen att det överlämnas
            till de rättstillämpande myndigheterna att avgöra farligheten
            hos de enskilda narkotikapreparaten -- anser jag för min del har
            fungerat tillfredsställande. Jag är således inte i dagsläget beredd
            att utreda om det i lagtexten, på det sätt som Karl Gustaf Sjödin
            har föreslagit, bör anges vilka kriterier som skall gälla vid
            bedömningen av de enskilda narkotikapreparatens farlighetsgrad.
          </note>
          <note>
            När det gäller det svenska närmandet till EG utgår jag från att
            Karl Gustaf Sjödin känner till att narkotikastrafflagen faller
            inom ramen för det enskilda landets lagstiftningskompetens.
          </note>
          <note>
            När det gäller den andra ändringen av 3 § andra stycket narkotikastrafflagen
            som Karl Gustaf
          </note>
          <note>
            Sjödin önskar -- nämligen att rekvisitet ''särskilt stor mängd
            narkotika'' bör bytas ut mot ''särskilt många missbruksdoser narkotika''
            -- finner jag den vara överflödig, eftersom det självfallet redan
            i dag i rättstillämpningen som en viktig omständighet för att
            bedöma om brottet är grovt beaktas hur många missbruksdoser den
            aktuella mängden narkotika ger.
          </note>
          <note type="speaker">
            Anf. 38 KARL GUSTAF SJÖDIN (nyd):
          </note>
          <note>
            Herr talman! Det omfattande svar som jag fick av justitieministern
            tyder på ett engagemang i de här frågorna. Jag har aldrig tvivlat
            på justitieministerns eller regeringens engagemang i dessa frågor.
          </note>
          <note>
            Trots allt ser jag i svaret saker och ting som jag tycker att
            jag bör kommentera. Det gäller speciellt den ordning som hittills
            har rått, nämligen att det överlämnas till de rättstillämpande
            myndigheterna att avgöra farligheten hos de enskilda preparaten.
          </note>
          <note>
            Det anser justitieministern är tillfredsställande.
          </note>
          <note>
            Här har vi litet olika uppfattningar.
          </note>
          <note>
            Jag menar att det med hänsyn till Socialstyrelsens narkotikaförteckning,
            som upptar ca 200 ämnen, är orimligt att fastställa farlighetsgraden
            hos varje ämne genom vissa avgöranden i Högsta domstolen, som
            i fallet från 1983. Tillfälligheter, som hur en sakkunnig vid
            en personlig bedömning uppfattar ett ämne, kan få betydelse för
            praxisutvecklingen.
          </note>
          <note>
            Med tanke på att det finns gott om narkotika i vår närhet och
            att det sker ett ständigt inflöde av ny narkotika, bör den här
            frågan få en samlad lösning.
          </note>
          <note>
            Jag delar inte justitieministerns uppfattning. Jag tycker att
            man bör få till stånd en verkligt samlad lösning för bedömning
            av vilka av de olika preparaten som är farliga, för den uppfattningen
            varierar. Holländarna har i dag delat in sin opiumlagstiftning
            i lätt och tung narkotika. Man har en riskbedömning. Man säger
            att jämfört med alkohol och tobak, där alkoholen skördar flest
            människooffer i dagens läge, är exempelvis cannabis orsak till
            ett mycket litet antal dödsfall.
          </note>
          <note>
            Det är bedömningen. Just beträffande cannabis kan farlighetsbedömningen
            bli missvisande. Jag tycker faktiskt, som jag har hävdat i interpellationen,
            att man bör ha en samlad bedömning av farligheten. Jag skall närmare
            utveckla vad jag tycker skall ingå i detta.
          </note>
          <note>
            Anf. 39 Justitieminister GUN HELLSVIK
          </note>
          <note>
            (m):
          </note>
          <note>
            Herr talman! Nu är jag litet osäker på vad Karl
          </note>
          <note>
            Gustaf Sjödin lade in i önskemålet om samlad lösning. Eftersom
            Karl Gustaf Sjödin drog in
          </note>
          <note>
            Holland, vill jag markera att jag för min del inte är beredd
            att arbeta för en samlad lösning om det innebär att vi får ge
            efter på den svenska uppfattningen och synen när det gäller narkotiska
            preparat. Skall det vara en samlad lösning, får det vara efter
            en påverkan från vår sida på dem som har en mera liberal syn på
            narkotika. Det är viktigt för mig att poängtera detta.
          </note>
          <note>
            Den andra frågan gällde om bedömningen av farlighetsgraden skall
            överlämnas till rättstillämpningen eller om vi lagstiftningsvägen
            skall markera hur vi rangordnar olika narkotiska preparat. Vi
            skall ha klart för oss att oberoende av om det är lagstiftningsvägen
            eller domstolsvägen som rangordningen sker, är det samma kunskap
            som måste läggas till grund för denna rangordning, som bl.a. Högsta
            domstolen gör. Det är inte politiska kunskaper, utan det är fackmannens
            kunskap som är avgörande för rangordningen.
          </note>
          <note>
            Fördelen med att överlämna frågan till rättstillämpningen är
            att vi får ökade möjligheter att snabbt reagera på en förändrad
            situation. Det dyker upp nya droger av olika slag. Lagstiftning
            är inte ett särskilt smidigt sätt att få till stånd förändringar.
            Vi har grundlagar som reglerar hur lagstiftning skall gå till.
            Jag tycker att det är viktigt att vi följer upp detta.
          </note>
          <note>
            Ett av skälen till att jag menar att det är rätt att överlämna
            detta till rättstillämpningen är att vi då snabbare kan anpassa
            oss efter de förändringar som sker i verkligheten.
          </note>
          <note type="speaker">
            Anf. 40 KARL GUSTAF SJÖDIN (nyd):
          </note>
          <note>
            Herr talman! Jag delar det justitieministern sade nu senast.
            Jag tycker ändå att det i lagstiftningen bör anges vilka kriterier
            som bör tillmätas särskild betydelse vid bedömningen av farligheten.
            Man bör t.ex. ta in risk för snabb beroendeutveckling, eftersom
            beroendet försvårar för missbrukaren att varaktigt upphöra med
            sitt drogintag; risk för hastiga dödsfall, eftersom det kan medföra
            att missbrukare avlider av ett rus; risk för psykiska skador inkl.
            personlighetsförändringar, eftersom detta minskar missbrukarens
            möjlighet att sakligt bedöma sin egen belägenhet och att fungera
            i olika situationer; risk för oberäkneliga eller svårbestämbara
            effekter, eftersom detta skapar problem för missbrukaren att på
            förhand bilda sig en uppfattning om vilken verkan medlen kommer
            att få.
          </note>
          <note>
            Kerstin Thunving, som justitieministern säkert väl känner till
            och som verkar i Lund, har genom sina kliniska erfarenheter visat
            exempelvis hur cannabis för växande ungdom i en situation med
            arbetslöshet och en viss psykisk instabilitet kanske är den farligaste
            drogen. Cannabis är, med de ämnen som ingår i den, ett hallucinogen
            och påverkar individens psykiska stabilitet och kan få ungdomar
            som normalt uppfattas som friska, levnadsglada och positiva att
            under ett särskilt starkt rus försöka ta livet av sig. Efteråt
            har de inte förstått det.
          </note>
          <note>
            Jag tycker alltså att man i lagstiftningen måste ange kriterier
            för farlighetsbegreppet. Sedan skall naturligtvis domstolen göra
            bedömningar utifrån detta. Att bedöma farlighet är oerhört svårt.
            I
          </note>
          <note>
            Holland tycker man att cannabis inte är så farlig, medan Kerstin
            Thunving klart genom sina kliniska erfarenheter har visat att
            panikreaktioner är vanliga hos dem som använder cannabis för första
            gången, kanske röker mycket och inte är så vana.
          </note>
          <note>
            Jag hävdar fortfarande att man i lagstiftningen bör ställa upp
            vissa kriterier för farligheten, som domstolen har att bedöma.
          </note>
          <note>
            Anf. 41 Justitieminister GUN HELLSVIK
          </note>
          <note>
            (m):
          </note>
          <note>
            Herr talman! Nu talar vi kanske om två olika saker.
          </note>
          <note>
            Karl Gustaf Sjödin talar, som jag uppfattade det, också om den
            socialrättsliga lagstiftningen och inte bara om den straffrättsliga.
            Det behöver vi i och för sig inte bekymra oss om. Egentligen tycker
            jag att
          </note>
          <note>
            Karl Gustaf Sjödin just pläderar för min linje genom att ta upp
            cannabis som ett exempel.
          </note>
          <note>
            Om vi skulle göra en rangordning i lagen av olika preparat, tror
            jag att Karl Gustaf Sjödin och jag kan vara överens om att exempelvis
            cannabis inte skulle komma att jämställas med kokain i fråga om
            farlighet. Genom detta ger vi faktiskt, som jag ser det, en allvarlig
            signal.
          </note>
          <note>
            Jag håller helt med Karl Gustaf Sjödin om den stora faran med
            cannabis. Unga människor som ser en förteckning ser inte på de
            allmänna övergripande resonemangen utan snarare på rangordningen
            och kan då få intrycket av att det besked vi ger är att det inte
            är så farligt. Detta kan vi aldrig i en lagtext uttrycka på ett
            tydligt sätt. För mig är det viktigt att vi markerar alla narkotiska
            preparats farlighet.
          </note>
          <note type="speaker">
            Anf. 42 KARL GUSTAF SJÖDIN (nyd):
          </note>
          <note>
            Herr talman! Det är svårt att bedöma vilka preparat som är mer
            farliga än andra därför att det har att göra med individen och
            den situation man befinner sig i. Framför allt när det gäller
            cannabis spelar det roll vilka förväntningar man har för ifall
            man upplever ett rus eller inte. Jag saknar sådana bedömningar
            i lagstiftningen.
          </note>
          <note>
            Vi har nu hamnat i en situation att det förs en legaliseringsdebatt
            ute i Europa och som tyvärr även har kommit hit. Där säger man
            att vissa saker är mindre farliga, medan framstående forskare
            säger att just dessa är särskilt farliga för ungdomar.
          </note>
          <note>
            Heroin t.ex. är ett ganska rent gift. Det finns många här i Stockholm
            som går på heroin i åratal därför att de kan hantera dosen. De
            tar en mycket liten mängd i veckan. Under helgen tar de sig en
            öl och får då de tunga effekterna, blir hängiga med svaga knäveck
            och allmänt slöa. Under veckan kan de gå på en mycket liten mängd.
            För dem är farligheten kanske inte så viktig. Men det är farligt
            när levnadsglada ungdomar röker t.ex. speciellt mycket hasch och
            försöker ta livet av sig under ruset.
          </note>
          <note>
            Jag tycker som sagt att detta med farlighet bör finnas i lagstiftningen
            för en tolkning. Jag är allvarligt rädd för att vi skall hamna
            i en sådan situation, exempelvis när det gäller cannabis, att
            vi säger att det är ganska harmlöst, man blir inte si och så.
            Vi vet ju att cannabis, speciellt under sådana levnadsbetingelser
            som gäller för många ungdomar, verkligen är oerhört farlig.
          </note>
          <note>
            Anf. 43 Justitieminister GUN HELLSVIK
          </note>
          <note>
            (m):
          </note>
          <note>
            Herr talman! Jag tycker fortfarande att Karl Gustaf
          </note>
          <note>
            Sjödin i sak pläderar för min linje. Karl Gustaf
          </note>
          <note>
            Sjödin visar omöjligheten i att rangordna narkotiska preparat
            efter deras farlighet, eftersom farligheten bl.a. beror på vem
            som tar drogen och den personens speciella situation. Men markeringarna
            finns faktiskt till viss del i lagtexten genom påpekandet att
            man ser särskilt allvarligt på hanteringen av vanebildande droger
            och på överlåtelser till ungdomar, för att ta ett par exempel.
          </note>
          <note>
            Den legaliseringsdebatt som förekommer är tack och lov inte så
            intensiv i Sverige. Tack och lov börjar den att få litet andra
            toner också i länder där legaliseringssynen kanske har varit dominerande.
          </note>
          <note>
            Bl.a. är jag informerad om att debatten bland politiker i Holland
            börjat få en annan ton. Mycket tyder på att den linje som vi driver
            är den som fler och fler i Holland också börjar söka sig till.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 1992/93:144 om hämtning till domstolsförhandling
          </note>
          <note>
            Anf. 44 Justitieminister GUN HELLSVIK
          </note>
          <note>
            (m):
          </note>
          <note>
            Herr talman! Birgit Henriksson har frågat mig om jag är beredd
            att ändra regeln om hämtning till domstolsförhandling i 9 kap.
            10 § rättegångsbalken på så sätt att förvaring i arrest blir tillåten
            i de fall där det är befogat.
          </note>
          <note>
            I rättegångsbalken finns regler om att tilltalade och andra personer
            som skall inställa sig till förhandling i domstol i vissa fall
            kan hämtas till förhandlingen.
          </note>
          <note>
            Hämtning beslutas av rätten och verkställs av polismyndighet.
          </note>
          <note>
            Allmänna regler om verkställighet av ett beslut om hämtning till
            förhandling vid domstol finns i 9 kap.
          </note>
          <note>
            10 § rättegångsbalken. Huvudregeln är att den som skall hämtas
            inte får omhändertas tidigare än vad som är nödvändigt för att
            han skall kunna inställas omedelbart till förhandlingen.
          </note>
          <note>
            Det finns dock en undantagsregel som möjliggör hämtning tidigare.
            De fall som avses är där tidigare hämtningsförsök har misslyckats
            eller där det annars på grund av vad som är känt om den som skall
            hämtas finns särskild anledning till tidigare hämtning. Undantagsregeln
            innebär att rätten kan besluta att hämtning får ske upp till 18
            timmar tidigare än vad som är nödvändigt enligt huvudregeln. Den
            som har omhändertagits av polisen enligt undantagsregeln är skyldig
            att i avvaktan på förhandlingen stanna kvar på polisstationen
            eller på annan plats som bestämts av polismyndigheten. Den omhändertagne
            får inte underkastas annan inskränkning i sin frihet än vad som
            är påkallat av ändamålet med omhändertagandet, ordningen eller
            allmän säkerhet.
          </note>
          <note>
            När undantagsregeln tillämpas måste den omhändertagne alltså
            bli föremål för viss bevakning. De bevakningsåtgärder som väljs
            skall vara sakligt motiverade. Ofta kan det vara tillräckligt
            med en tillsägelse till vederbörande att stanna kvar på polisstationen,
            och han kan då anvisas plats i ett förhörsrum eller liknande.
          </note>
          <note>
            Enligt uttalanden i förarbetena kan det i undantagsfall bli nödvändigt
            med förvaring i låst arrest (prop. 1983/84:78 s. 32). En sådan
            tillämpning har emellertid i olika sammanhang ifrågasatts (jämför
            JO:s ämbetsberättelse 1972 s. 51
          </note>
          <note>
            och 1984/85 s. 135).
          </note>
          <note>
            När det gäller att utforma tvångsmedel i dessa sammanhang står
            man inför en grannlaga uppgift.
          </note>
          <note>
            Det är nödvändigt att hitta en balanspunkt mellan flera motstående
            intressen, främst mellan å ena sidan det starka intresset av en
            effektiv lagföring vid våra domstolar och å andra sidan den enskildes
            personliga frihet. Det är också nödvändigt att göra avvägningar
            mellan olika tvångsmedel.
          </note>
          <note>
            Hämtningsinstitutet måste exempelvis när det gäller tilltalade
            i brottmål avgränsas mot häktningsmöjligheterna. Man måste också
            komma ihåg att reglerna om hämtning inte bara är tillämpliga på
            tilltalade i brottmål, utan även på andra personer som skall inställa
            sig vid domstol, t.ex. vittnen. Tillämpningsområdet för reglerna
            är inte ens begränsat till brottmålen. Reglerna gäller också i
            vissa fall när personer skall inställa sig till andra förhandlingar
            vid domstol.
          </note>
          <note>
            Att beröva någon friheten är en mycket ingripande åtgärd. Vår
            egen grundlag och internationella åtaganden som vi har gjort på
            detta område ställer krav -- i flera avseenden stränga krav --
            på utformningen av skilda regler som möjliggör ett frihetsberövande.
          </note>
          <note>
            Regeringen tillsatte i augusti 1991 en utredning
          </note>
          <note>
            (Polisrättsutredningen, dir. 1991:52) som har till uppgift att
            kartlägga och se över olika typer av ingripanden som polisen brukar
            använda i olika sammanhang. Utredningen ser bl.a. över de hämtningsregler
            vi talar om här. Enligt vad jag har inhämtat kommer utredningen
            att presentera sina överväganden i bl.a. den delen i ett delbetänkande
            före sommaren.
          </note>
          <note>
            Jag vill avvakta resultatet av Polisrättsutredningens överväganden
            innan jag går vidare med frågan.
          </note>
          <note type="speaker">
            Anf. 45 BIRGIT HENRIKSSON (m):
          </note>
          <note>
            Herr talman! Jag vill börja med att tacka justitieminister Gun
            Hellsvik för svaret på min interpellation. Jag delar helt justitieministerns
            mening att det är en mycket grannlaga uppgift att förordna om
            tvångshämtning. Ändå är det i dagens läge utomordentligt viktigt
            att regelverket ses över, också för bl.a. rättssäkerhetens skull.
          </note>
          <note>
            Det har gjorts olika tolkningar.
          </note>
          <note>
            Åklagarmyndigheten i Köping har i ett desperat behov av en regelöversyn
            skrivit ett brev till
          </note>
          <note>
            Polishögskolan, där man har gjort en något annorlunda tolkning.
            Enligt Polishögskolan kan man kan inte tolka in ett stöd för förvaring
            i polisarrest i reglerna om skyldigheterna att stanna kvar på
            polisstationen. Vidare säger man: ''Några
          </note>
          <note>
            JO-ärenden finns inte. Däremot har en känd jurist,
          </note>
          <note>
            Dan Fernqvist, (tidigare vid JO-ämbetet) i en föreläsning klart
            uttalat sin uppfattning om förvaring i polisarrest. Han anser
            att om det inte direkt framgår av lagtexten så får en person inte
            förvaras i polisarrest.'' Detta är just sådant som man haft svårighet
            med på många ställen ute i landsorten.
          </note>
          <note>
            Herr talman! I dag förekommer det ofta -- alltför ofta -- att
            uppropade mål måste ställas in. Det har hänt att såväl tre av
            fem som fyra av sju utsatta mål inte kan genomföras -- jag har
            upplevt båda delarna. Det som då händer -- framför allt på tingsställen,
            men naturligtvis också vid ordinarie domstolar -- är att tiden
            inte kan tas till vara.
          </note>
          <note>
            Domare, nämndemän, advokater, åklagare, vittnen m.fl. blir sittande
            utan att kunna utföra något seriöst arbete. Förutom all spilltid
            och alla arvoden som ändå måste betalas ut, förhalas ju även andra
            mål genom att de inställda målen måste utsättas på nytt. Det här
            för också med sig att vittnen och andra inblandade får det allt
            svårare att komma ihåg det verkliga händelseförloppet, när målen
            väl kommer upp.
          </note>
          <note>
            På det här sättet naggas rättssäkerheten i kanten.
          </note>
          <note>
            Ju äldre ett mål är innan det kommer till avgörande, desto svårare
            är det att få tillförlitliga vittnesmål. Vissa detaljer kan etsa
            sig fast i minnet, men det hör till undantagen. Det vanliga svaret
            brukar vara: Nu är det ju så längesedan, så jag vågar inte bestämt
            påstå någonting. Eller också gör man som polismän brukar göra,
            dvs. man hänvisar till protokoll: Har jag sagt så, så var det
            väl på det viset. Det är ganska naturligt, eftersom polismännens
            dagar är fyllda med händelser.
          </note>
          <note>
            Jag vet att reglerna om hämtning är tillämpbara, inte bara på
            tilltalade utan även på vittnen.
          </note>
          <note>
            Problemet är alltså att polisen som regel inte kan hålla den
            hämtade under uppsikt över en natt utan allför stora personella
            insatser. Det har visat sig att många inte kan hållas i förhörsrum
            eller liknande, som justitieministern hänvisar till i sitt svar.
            Den omhändertagne kan inte heller vistas i receptionen, eftersom
            man på många platser i landet bara har en tjänstgörande på natten
            eller bara har växeln kopplad till närmaste storstad. Det har
            sagts mig att vissa polismyndigheter har övervägt att genomföra
            hämtningar genom att utan bevakning försöka inkvartera den hämtade
            på hotell. Situationen upplevs alltså som ganska desperat. Kan
            justitieministern tänka sig sådana lösningar när det gäller vissa
            hämtningar, t.ex. när det är fråga om att någon kan behöva hållas
            nykter eller fri från andra droger än alkohol inför ett förestående
            förhör?
          </note>
          <note>
            I sitt svar hänvisar justitieministern till en sittande utredning,
            som i sommar kommer med ett delbetänkande. Men jag utgår ifrån
            att justitieministern ändå har en personlig uppfattning om att
            vissa ändringar bör kunna göras.
          </note>
          <note>
            Anf. 46 Justitieminister GUN HELLSVIK
          </note>
          <note>
            (m):
          </note>
          <note>
            Herr talman! I den här frågan finns det egentligen en hel del
            olika problem. Birgit Henriksson och jag kan nog vara överens
            om att det inte är möjligt att nå alla mål enbart genom regeländringar.
            Det är också fråga om polisens resurser och i högsta grad fråga
            om återupprättandet av respekten för våra domstolar.
          </note>
          <note>
            Antalet poliser har successivt ökats. Parallellt ses polisens
            arbetssätt och organisation över, vilket syftar till att få ut
            mer av befintliga resurser. Men det är självklart att reglerna
            spelar en roll. Jag har pekat på de svåra avvägningar som måste
            göras när man tar ställning till olika regler. Det vore felaktigt
            av mig att nu föregripa hur reglerna bör utformas.
          </note>
          <note>
            Bakgrunden till Polisrättsutredningen är ju medvetenheten om
            de problem som finns. Som jag sade i mitt interpellationssvar
            har
          </note>
          <note>
            Polisrättsutredningen bl.a. fått till uppgift att se över olika
            typer av ingripanden som polisen brukar använda. Den fråga vi
            här diskuterar kommer då att behandlas i det delbetänkande som
            kommer att överlämnas till mig i mitten av juni. Jag bör lämpligen
            avvakta med att göra några detaljerade kommentarer tills jag har
            tagit del av den utredningen.
          </note>
          <note type="speaker">
            Anf. 47 BIRGIT HENRIKSSON (m):
          </note>
          <note>
            Herr talman! Jag tackar justitieministern för detta svar. Jag
            är mycket medveten om att det, när ett delbetänkande ligger så
            nära i tiden, är svårt att gå in på detaljfrågor. Därför ämnar
            jag inte upprepa mina frågor. Det som är viktigt är ändå att man
            bättre, som justitieministern själv sade, återupprättar domstolarnas
            anseende. Det är faktiskt ett led i återupprättelsen att man håller
            de resterande rättegångsdelarna när de är utsatta. Jag tackar
            justitieministern för svaret.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 1992/93:138 om vapenexport till Indonesien
          </note>
          <note>
            Anf. 48 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! Ingela Mårtensson har frågat mig vilken betydelse
            respekten för mänskliga rättigheter har vid bedömningen av ett
            lands rätt att köpa svensk krigsmateriel samt om regeringen är
            beredd att förbjuda all export av krigsmateriel till
          </note>
          <note>
            Indonesien.
          </note>
          <note>
            Vid alla beslut angående krigsmaterielexport tillämpar regeringen
            de av riksdagen godkända riktlinjerna. Det gäller för exporten
            till Indonesien lika väl som till andra länder.
          </note>
          <note>
            Exporten till Indonesien har under senare år haft en liten omfattning
            och endast omfattat reservdelar och liknande utrustning i anslutning
            till tidigare leveranser av främst luftvärnsmateriel och marinpjäser.
            Som framgår av regeringens skrivelse
          </note>
          <note>
            (1992/93:224) till riksdagen med redogörelse för den svenska
            krigsmaterielexporten år 1992 uppgick denna utförsel till 4 miljoner
            kronor år 1992 och 1,8
          </note>
          <note>
            miljoner kronor år 1991. Såväl konstitutionsutskottet som utrikesutskottet
            har konstaterat att exporten skett inom ramen för gällande riktlinjer.
          </note>
          <note>
            Enligt riktlinjerna bör tillstånd inte ges till utförsel av krigsmateriel,
            eller annan utlandssamverkan som avser krigsmateriel, om det avser
            stat där omfattande och grova kränkningar av mänskliga rättigheter
            förekommer. Såsom utrikesutskottet har påpekat är respekt för
            mänskliga rättigheter ett centralt villkor för att tillstånd skall
            erhållas. Svaret på Ingela Mårtenssons första fråga är således
            att respekten för mänskliga rättigheter har stor betydelse vid
            bedömningen av ett land såsom mottagare av svensk krigsmateriel
            och att det vägs in i den totalbedömning som det ankommer på regeringen
            att göra.
          </note>
          <note>
            På Ingela Mårtenssons andra fråga vill jag svara att regeringen
            inte tillämpar något vapenembargo mot enskilda länder utom i de
            särskilda fall då FN:s säkerhetsråd har beslutat om sådana. Ett
            FN-
          </note>
          <note>
            embargo mot Indonesien föreligger inte.
          </note>
          <note>
            Framtida ansökningar om utförsel till Indonesien kommer på samma
            sätt att avgöras enligt riktlinjerna. I den mån det är fråga om
            följdleveranser till tidigare med vederbörligt tillstånd levererad
            utrustning tillämpas de i riktlinjerna redovisade principerna.
            Medan någon allmän skyldighet att ge tillstånd till nya leveranser
            till ett land givetvis inte finns, kan det undantagsvis uppstå
            en situation där det, som en följd av tidigare leveranser eller
            av andra skäl, vore obilligt att inte medge begränsade följdleveranser.
          </note>
          <note>
            Eftersom varje ärende behandlas för sig utifrån de föreliggande
            omständigheterna, kan jag i dag inte uttala mig om vilka beslut
            regeringen kommer att fatta i framtiden. Jag vill dock understryka
            att alla viktigare utförselärenden beträffande Indonesien, liksom
            andra länder, är föremål för noggrann beredning med bl.a. den
            rådgivande nämnden för krigsmaterielexportfrågor.
          </note>
          <note>
            Beträffande regeringens syn på förhållandena i
          </note>
          <note>
            Indonesien vill jag hänvisa till utrikesministerns svar på en
            fråga av Bertil Måbrink i kammaren den
          </note>
          <note>
            10 november 1992. Såsom utrikesministern framhöll följer vi noggrant
            läget beträffande de mänskliga rättigheterna i Indonesien. Samtidigt
            är vi angelägna om att utveckla förbindelserna med detta land
            inom en rad områden. Indonesien spelar en betydelsefull roll för
            fortsatt politisk och ekonomisk stabilitet i Asien.
          </note>
          <note type="speaker">
            Anf. 49 INGELA MÅRTENSSON (fp):
          </note>
          <note>
            Herr talman! Jag ber att få tacka statsrådet för svaret. Utgångspunkten
            för min interpellation är de mänskliga rättigheterna i Indonesien,
            och inte minst i Östtimor där situationen är mycket oroande. Våldet
            där har trappats upp under de senaste åren, särskilt efter den
            massaker som anställdes i samband med ett sorgetåg i Dili, där
            många människor massakerades. Rättegångarna fick en, kan man säga,
            tveksam utformning. Men internationellt blev reaktionerna på det
            som hände mycket starka. Detta har gjort att situationen inte
            har förbättrats, utan den är fortfarande mycket svår i Östtimor.
          </note>
          <note>
            Dessutom tycker jag att man skall ta med i bilden att Indonesien
            vägrar att uppfylla FN:s krav, dvs.
          </note>
          <note>
            att genomföra en folkomröstning som det är sagt att man skall
            göra i Östtimor. Man har offentligt gått ut och sagt att man inte
            tänker följa det beslutet.
          </note>
          <note>
            Detta tycker jag också ger anledning att på olika sätt sätta
            tryck på Indonesien. Det kan man göra genom ekonomiska beslut,
            exempelvis genom vapenembargo.
          </note>
          <note>
            Statsrådet säger nu att regeringen inte tillämpar något vapenembargo
            mot enskilda länder utom när det gäller att följa beslut som har
            fattats av FN:s säkerhetsråd. Jag kan då anföra exemplet f.d.
          </note>
          <note>
            Jugoslavien, där den svenska regeringen efter starka påtryckningar
            bestämde att man skulle återkalla beslut. Detta var innan FN beslutade
            om ett embargo, så nog kan man tillämpa vapenembargo om man så
            vill. Därför tycker jag att beskrivningen i svaret inte är riktig.
          </note>
          <note>
            När det gäller tiden 1991--1992 hänvisas till att man inte har
            sålt särskilt mycket krigsmateriel till
          </note>
          <note>
            Indonesien. Det står i svaret att konstitutionsutskottet har
            konstaterat att exporten har skett inom ramen för gällande riktlinjer.
            Såvitt jag vet har konstitutionsutskottet inte granskat detta
            under senare tid. Jag var själv suppleant i utskottet och följde
            dessa vapenexportfrågor noggrant. Frågan var mycket aktuell under
            våren
          </note>
          <note>
            1986 och 1987, då man framför allt tog upp exporten till Indonesien.
            Det rådde då mycket delade meningar om vad som försiggick där.
          </note>
          <note>
            Den socialdemokratiska regeringen försvarade då sin linje. Men
            det var många från oppositionen som gick emot denna och menade
            att statsrådet
          </note>
          <note>
            Hellström faktiskt vilseledde riksdagen. Jag tror också att det
            blev den allmänna bedömningen, när han påstod att det var fråga
            om följdleveranser när det i själva verket var luftvärnskanoner
            som hade sålts till Indonesien. Han försökte länge göra gällande
            att det var fråga om följdleveranser och att det skulle likställas
            med leverans av reservdelar och ammunition, vilket faktiskt var
            ett sätt att vilseleda riksdagen. Detta var väl också en orsak
            till att Mats
          </note>
          <note>
            Hellström sedan blev jordbruksminister. Så det gäller att se
            upp så att man inte vilseleder riksdagen på dessa punkter. Jag
            vill nu inte påstå att statsrådet här har gjort det. Såvitt jag
            förstår har det nu bara varit aktuellt med ammunition och reservdelar.
          </note>
          <note>
            I den senare delen av svaret framgår att framtida ansökningar
            skall avgöras enligt givna riktlinjer. Då undrar jag vilken bedömning
            regeringen gör i dag.
          </note>
          <note>
            Kan man tänka sig att exportera nya vapensystem, eller är det
            fråga om att bara följdleveranser får godkännas? I konstitutionsutskottet
            var man enig våren 1987 då man konstaterade att situationen i
          </note>
          <note>
            Östtimor och i Indonesien var sådan att man inte kunde tänka
            sig att exportera nya vapensystem.
          </note>
          <note>
            Situationen har ju knappast förbättrats sedan dess, utan snarare
            tvärtom. Det skulle därför vara mycket märkligt om man ens övervägde
            att exportera nya vapensystem. Jag tycker att man inte ens skall
            göra följdleveranser av ammunition och reservdelar, eftersom situationen
            är så svår och eftersom den indonesiska regeringen visar en så
            stor nonchalans när det gäller att fullfölja FN:s beslut. Därför
            tycker jag att man skall markera mot detta.
          </note>
          <note>
            Sedan talar statsrådet i slutet av svaret om
          </note>
          <note>
            Indonesiens betydelsefulla roll i regionen för fortsatt politisk
            och ekonomisk stabilitet i Asien.
          </note>
          <note>
            Inte minst ur denna aspekt är det viktigt vilka signaler vi ger,
            att vi inte accepterar att det pågår sådana grova brott mot de
            mänskliga rättigheterna som det gör i dag och likaså att man nonchalerar
          </note>
          <note>
            FN:s beslut.
          </note>
          <note>
            Jag tycker inte att man kan låta bli att reagera på detta. Också
            ur denna synpunkt, den roll som
          </note>
          <note>
            Indonesien har i området, är det viktigt att det görs en stark
            markering.
          </note>
          <note type="speaker">
            Anf. 50 HANS GÖRAN FRANCK (s):
          </note>
          <note>
            Herr talman! Det finns en rad rapporter -- bl.a. från
          </note>
          <note>
            Amnesty International, men också rapporter som har nått Europarådet
            och Förenta nationerna -- om att det pågår mycket grova brott
            mot de mänskliga rättigheterna i Indonesien och framför allt i
          </note>
          <note>
            Östtimor och Västpapua.
          </note>
          <note>
            Jag vill i detta sammanhang fästa regeringens och statsrådets
            uppmärksamhet på en resolution som antogs av Europarådet, där
            jag är svensk delegat.
          </note>
          <note>
            Denna resolution antogs den 28 juni 1991. Sverige gav fullt ut
            sin anslutning till denna resolution. I
          </note>
          <note>
            detta uttalande uppmanade man till respekt för de mänskliga rättigheterna.
            Man kräver att länderna skall ge humanitärt bistånd, och man kräver
            omedelbar vapenvila.
          </note>
          <note>
            Beträffande det som är aktuellt i just denna debatt står i 9
            § att man skall ''genomföra ett vapenembargo gentemot Indonesien
            till dess att målsättningarna i paragraf 8 har uppnåtts'', dvs.
          </note>
          <note>
            respekt för mänskliga rättigheter, vapenvila, m.m.
          </note>
          <note>
            Jag menar att denna resolution skapar alldeles särskilda förpliktelser
            för Sverige, liksom för alla länder som anslöt sig till den, att
            agera på ett mer kraftfullt sätt. De senaste rapporterna vi har
            fått från framför allt Östtimor är oroväckande. Det finns anledning
            att utöva starka påtryckningar på
          </note>
          <note>
            Indonesien om att häva ockupationen och respektera de mänskliga
            rättigheterna, och det finns anledning att säga ifrån i samband
            med vapenexport.
          </note>
          <note>
            Även om det nu bara rör sig om reservdelar tycker jag att man
            bör skärpa attityden. Indonesien försöker i nuvarande läge att
            få omvärlden att godta ockupationen och annekteringen av Östtimor
            och
          </note>
          <note>
            Västpapua. Man driver en mycket aktiv lobbyverksamhet för detta
            för att på det viset tona ner och få bort de resolutioner som
            avgetts i internationella fora.
          </note>
          <note>
            Jag vill be statsrådet om ett klargörande. På vilket sätt anser
            statsrådet att detta viktiga
          </note>
          <note>
            Europarådsuttalande har betydelse för Sveriges agerande?
          </note>
          <note>
            Anf. 51 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! Jag vill ge några kommentarer till
          </note>
          <note>
            Ingela Mårtensson och Hans Göran Franck.
          </note>
          <note>
            Först och främst är det alldels självklart att läget på
          </note>
          <note>
            Östtimor är en faktor som är av stor betydelse när vi diskuterar
            och beslutar i frågor som rör exporten av krigsmateriel till Indonesien.
            Det har det varit sedan lång tid tillbaka. Det är fortsatt någonting
            som regeringen granskar noggrant för att sätta in i den helhetsbild
            som slutligen ligger till grund för beslut. Jag utgår från att
            samma gäller för den parlamentariska nämnd som regeringen rådgör
            med i alla frågor som rör krigsmaterielexporten, och så givetvis
            även vid fall av export till Indonesien
          </note>
          <note>
            Nu beskriver Ingela Mårtensson läget på ön som mer spänt än tidigare.
            Om jag förstått det rätt utgår
          </note>
          <note>
            Ingela Mårtensson från läget efter massakern i Dili i november
            1991. Alla sådana saker är svåra att bedöma. Regeringens bedömning
            är inte densamma. Det flesta iakttagare förefaller också vara
            av den uppfattningen att spänningarna närmast har dämpats.
          </note>
          <note>
            Flera faktorer har bidragit till detta. Den direkta dialogen
            mellan Indonesien och Portugal har återupptagits. Den militära
            närvaron på ön har trappats ner. Militär personal straffades efter
            övergreppet i Dili. Även gerillaledaren Xanana
          </note>
          <note>
            Gusmaos tillfångatagande och pågående rättegång har sannolikt
            verkat i samma riktning.
          </note>
          <note>
            Jag säger detta utan att för den skull på något sätt mena att
            läget på ön är bra. Det är det absolut inte.
          </note>
          <note>
            En hård polisiär kontroll utövas över lokalbefolkningen. Respekten
            för mänskliga rättigheter är inte tillfredsställande.
          </note>
          <note>
            Den bedömning vi gör är att trenden under den senaste tiden,
            de senaste åren, har varit positiv med avseende på riktlinjernas
            kriterier om inre väpnad konflikt och grova och omfattande kränkningar
            av de mänskliga rättigheterna. Det är givet att regeringen i sin
            totalbedömning inte gärna kan utgå från motsatsen.
          </note>
          <note>
            När det så gäller den resolution som Hans Göran
          </note>
          <note>
            Franck hänvisar till, har Sverige inte anslutit sig till denna
            resolution, om vi talar om samma resolution, nämligen den som
            antogs i juni 1991. Det var en resolution som antogs av den parlamentariska
            församlingen. Den talar mycket riktigt för ett embargo.
          </note>
          <note>
            När däremot regeringarna, och bland dem Sveriges regering, diskuterade
            dessa frågor på hösten, bl.a.
          </note>
          <note>
            i ljuset av resolutionen från parlamentarikerförsamlingen, kom
            man icke till samma slutsats. I ministrarnas deklaration om
          </note>
          <note>
            Östtimor, som antogs under hösten, sägs ingenting om vapenembargo.
          </note>
          <note>
            Jag tycker att det är viktigt att slå fast detta. Det betyder
            inte att jag inte tillmäter parlamentarikerresolutionen viss vikt.
            Men det är viktigt att säga att Sverige icke har anslutit sig,
            för att använda Hans Göran Francks ord, till en resolution om
            ett vapenembargo mot Indonesien.
          </note>
          <note>
            Då hade regeringen för övrigt inte kunnat medge någon vapenexport,
            vilket har medgivits av tidigare regeringar och av den nuvarande
            regeringen.
          </note>
          <note>
            Ingela Mårtensson talar om konstitutionsutskottets granskning.
            Den avsåg just den del som Ingela
          </note>
          <note>
            Mårtensson hänvisade till. Följdleveranser och leveranser av
            reservdelar har självfallet samband med de berörda affärerna.
          </note>
          <note>
            Slutligen till frågan om ett embargo. Vi kan tala om ett allmänt
            embargo, som beslutas av FN:s säkerhetsråd. Det tillämpas automatiskt.
            Men det är viktigt att det också kommer fram att vi själva kan
            besluta att ett land inte skall medges att motta någon som helst
            krigsmaterielexport. Så har också skett i många fall, och så sker
            i en hel del fall.
          </note>
          <note>
            Så skedde t.ex. i fallet Jugoslavien. Man kan kalla detta ett
            ''eget embargo'' om man vill. Vi talar i sådana fall närmast om
            att Sverige upprätthåller förbud mot export av vapen och krigsmateriel
            till ett visst land i ljuset av de riktlinjer som riksdagen har
            lagt fast.
          </note>
          <note>
            Det är uppenbart att besluten sker i varje enskilt fall. Tiden
            medger inte att jag tar upp det nu, men jag skall gärna återkomma
            till den här speciella situationen.
          </note>
          <note type="speaker">
            Anf. 52 INGELA MÅRTENSSON (fp):
          </note>
          <note>
            Herr talman! Jag är förvånad över att regeringen bedömer att
            det har blivit bättre på Östtimor. Det är inte de signaler som
            jag och de som verkligen följer utvecklingen har fått. Statsrådet
            säger att det skulle ha blivit mindre spänningar.
          </note>
          <note>
            Jag tycker att exemplet med Gusmao är ett mycket dåligt exempel.
            Man har alltså tillfångatagit en ledare. Jag har sett hur man
            har visat upp honom i
          </note>
          <note>
            TV. Där förnekar han precis allt som har hävdats tidigare. Det
            ger en fasansfull bild av hur man hanterar människor. Det ger
            inte någon särskild trovärdighet till de indonesiska myndigheterna.
          </note>
          <note>
            Det är ett verkligt dåligt exempel på att detta skulle ha blivit
            bättre. Det är snarare tvärtom ett exempel på hur brutalt man
            beter sig mot dem som opponerar sig och försöker företräda det
            östtimoresiska folket.
          </note>
          <note>
            Jag reagerade på detta med eget embargo, eftersom jag uppfattade
            att det stod i svaret att vi inte skulle kunna införa det. Det
            var bra att statsrådet sade att vi visst kan göra det och att
            vi också har gjort det i vissa fall. Vi är ju självständiga att
            bedöma huruvida vi vill dra in tidigare tillstånd. Det gjordes
            när det gällde Jugoslavien.
          </note>
          <note>
            Det var detta jag tyckte att vi skulle göra här, inte minst med
            tanke på att man nonchalerar ett FN-
          </note>
          <note>
            beslut där man varit enig om att tillåta en folkomröstning. Jag
            tycker att vi skall ta till vara olika ekonomiska möjligheter
            för att utöva påtryckningar. Detta vore ju ett sätt.
          </note>
          <note>
            Jag har fortfarande inte riktigt klart för mig vad regeringens
            bedömning är i dag. Är det att spänningarna har dämpats, med tanke
            på den beskrivning som gjordes här? Är regeringen benägen att
            också tillåta en vapenexport när det gäller nya vapensystem, eller
            håller man fortfarande den restriktiva linje som man gjort hittills
            att inte tillåta export av några nya system utan enbart följdleveranser
            av reservdelar och ammunition?
          </note>
          <note type="speaker">
            Anf. 53 HANS GÖRAN FRANCK (s):
          </note>
          <note>
            Herr talman! Jag talade om den resolution som antogs i Helsingfors
            den 28 juni 1991. Det var en resolution från Europarådets parlamentariska
            församling. I den resolutionen gjordes de uppmaningar som jag
            tidigare har nämnt, direkt till
          </note>
          <note>
            Europarådets medlemsstater.
          </note>
          <note>
            Jag är väl medveten om hur frågan har behandlats i
          </note>
          <note>
            Ministerkommittén. Jag tycker att den resolution som antogs i
            Helsingfors var en mycket viktig opinionsyttring. Den svenska
            delegationen anslöt sig till det här uttalandet. Jag tycker för
            min del att den svenska regeringen borde handla i den anda som
            den svenska delegationen anslöt sig till.
          </note>
          <note>
            I den här resolutionen sägs det att den indonesiska regeringen
            måste upphöra med alla kränkningar av internationella stadgar
            som stadfäster mänskliga rättigheter och folkens rätt till självbestämmande
            och självständighet. Den måste öppna Östtimors gränser och tillåta
            internationella hjälporganisationer och organisationer för mänskliga
            rättigheter att arbeta. Den måste vidare beordra omedelbar vapenvila
            med de timoresiska motståndsstyrkorna, dra bort sina väpnade styrkor
            från Östtimor och skapa politiska förutsättningar för ett fritt
            utövande av rätten till självbestämmande.
          </note>
          <note>
            Det var det ståndpunktstagande som gjordes. Nu har det skett
            en liten öppning så till vida att den indonesiska regeringen är
            något mera liberal när det gäller möjligheterna till besök och
            insyn. Vi får se hur de kommer att ställa sig till att svenska
            parlamentariker har begärt att få komma till
          </note>
          <note>
            Östtimor på förhösten. Det finns en liten öppning här.
          </note>
          <note>
            I det här läget är det mycket viktigt att utöva alla tänkbara
            påtryckningar för mänskliga rättigheter och självbestämmande,
            för att det skall bli fred och för att skall man dra tillbaka
            ockupationsstyrkorna.
          </note>
          <note>
            Jag tycker att detta bör tas upp med den indonesiska regeringen
            vid alla de tillfällen som ges i förhandlingar.
          </note>
          <note>
            Anf. 54 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! Låt mig först säga till Hans Göran
          </note>
          <note>
            Franck att jag är glad att vi har kunnat klara ut detta nu. Vi
            är uppenbarligen eniga om att det inte förhåller sig på det sättet
            att Sverige har ingått någon överenskommelse om något vapenembargo.
          </note>
          <note>
            Det finns helt enkelt inte någon sådan överenskommelse.
          </note>
          <note>
            Som jag sade i mitt första inlägg anser jag att det är en viktig
            resolution som parlamentarikerna har antagit. Vi står helt bakom
            det grundläggande anslaget, t.ex. de delar som Hans Göran Franck
            läste upp här. Men det var i frågan om ett vapenembargo som regeringarna
            kom till slutsatsen att man inte skulle handla på det sätt som
            parlamentarikerna föreslog.
          </note>
          <note>
            Jag delar Hans Göran Francks uppfattning att vi bör utnyttja
            olika tillfällen, och inte minst kontakterna med indonesiska företrädare,
            för att utöva ett tryck i frågan om de mänskliga rättigheterna.
            Det gäller oavsett om vi anser att de mänskliga rättigheterna
            kränks på ett sådant sätt att det finns hinder för export av krigsmateriel
            eller inte. På en punkt är vi helt eniga, nämligen att läget när
            det gäller de mänskliga rättigheterna inte är tillfredsställande
            i Indonesien. Också i den delen kan jag ställa mig bakom det som
            Hans Göran
          </note>
          <note>
            Franck har sagt. Det är bara i frågan om ett vapenembargo som
            vi gör en annan bedömning.
          </note>
          <note>
            Låt mig sedan gå över till det Ingela Mårtensson talade om. När
            det gäller utvecklingen på Östtimor är vi eniga om att den inte
            är tillfredställande.
          </note>
          <note>
            Sedan är det uppenbarligen så att vi gör olika bedömningar av
            utvecklingen. Ingela Mårtensson anser att den har förvärrats.
            Regeringens och min egen uppfattning är att den har förbättrats.
          </note>
          <note>
            Jag har följt bedömningar från väldigt många länder på den senaste
            tiden. Jag tror att jag vågar säga att det är en bedömning som
            delas i mycket stora läger. Sedan kan vi ha olika uppfattningar
            om graden av utvecklingen och liknande, men det jag har läst och
            hört och fått fram i mina kontakter pekar på att utvecklingen
            har förbättrats. Här konstaterar jag bara att vi gör en annorlunda
            bedömning än Ingela Mårtensson.
          </note>
          <note>
            När det slutligen gäller frågan hur vi skulle ställa oss i aktuella
            fall gäller allmänt att vi gör bedömningar in casu. Man får bedöma
            varje enskilt fall för sig och utifrån omständigheterna. Det är
            en princip som gäller för all svensk krigsmaterielexport.
          </note>
          <note>
            Därför gör vi aldrig några allmänna uttalanden om hur vi generellt
            skulle ställa oss till export till ett visst land.
          </note>
          <note>
            När det gäller den här typen av ärenden rådgör vi mycket noga
            med den rådgivande nämnden för krigsmaterielexportfrågor, dvs.
            den parlamentariska nämnden, för att inhämta så många synpunker
            som möjligt. Vi medger aldrig export -- jag tror inte att det
            har funnits något undantag, i alla fall inte under min tid --
            i fall där den parlamentariska nämnden anser att export icke bör
            ske. Den gör en prövning utifrån de gällande riktlinjerna. Det
            är bl.a. på basis av den parlamentariska nämndens uttalanden som
            jag sedan förelägger regeringen förslag till ställningstaganden
            i varje enskilt fall.
          </note>
          <note type="speaker">
            Anf. 55 INGELA MÅRTENSSON (fp):
          </note>
          <note>
            Herr talman! Jag skall inte gå in i en diskussion om den rådgivande
            nämnden. Jag har varit kritiskt inställd till att över huvud taget
            ha en sådan nämnd.
          </note>
          <note>
            Det är så lätt att bara skylla på nämnden. Det är ändå regeringen
            som har ansvaret för tillstånden, och det är regeringen som får
            ta det slutliga ansvaret. Detta är bara ett rådgivande organ.
            Men vi kanske inte skall föra den debatten här.
          </note>
          <note>
            Sedan har vi olika uppfattningar när det gäller bedömningen av
            läget på Östtimor och Västpapua.
          </note>
          <note>
            Det är helt klart. Om statsrådet har följt utvecklingen på Östtimor
            och i Indonesien borde statsrådet också ha en uppfattning huruvida
            det är fritt fram för t.ex. Bofors att marknadsföra sina vapen
            i Indonesien. Det måste ju ändå finnas en uppfattning om detta
            i regeringen. Detta är ju inte något nytt land. Det är ett land
            som under lång tid varit intresserat av svenska vapen. Vi har
            haft kontakter och gjort bedömningar. Därför är det märkligt att
            vi inte kan få ett svar i dag om det är fritt fram att marknadsföra
            svenska vapen i
          </note>
          <note>
            Indonesien.
          </note>
          <note>
            Sedan var det en sak som jag glömde i mitt förra inlägg. Det
            gällde Portugal. För ungefär ett och ett halvt år sedan hade jag
            tillfälle att träffa en grupp parlamentariker från Portugal som
            just skulle åka till Östtimor. De fick lov att ställa in sin resa
            på grund av det blev så mycket trassel för dem. De fick inte ta
            med sig någon journalist och det ena med det andra. Det hela slutade
            med att de fick inställa sin resa strax innan de skulle ge sig
            av.
          </note>
          <note>
            Som Hans Göran Franck sade är vi några stycken som har tagit
            initiativ till att åka just till Östtimor och ta kontakter med
            organisationer för mänskliga rättigheter, med lokala politiker
            och inte minst med kyrkan. Den är ju också mycket engagerad för
            det östtimoresiska folket. Då finns det möjlighet för oss att
            göra en bedömning på plats, får vi hoppas.
          </note>
          <note>
            Anf. 56 Statsrådet ULF DINKELSPIEL
          </note>
          <note>
            (m):
          </note>
          <note>
            Herr talman! Låt mig först ta upp frågan om förhållandet till
            Portugal. Det är säkert så att det fortfarande finns problem i
            förbindelserna. Det vore konstigt annars mot bakgrund av allt
            vad som skett i Östtimor.
          </note>
          <note>
            Om vi skall se till utvecklingen och göra en helhetsbedömning
            är det ändå viktigt och väsentligt i sammanhanget att konstatera
            att dialogen med
          </note>
          <note>
            Portugal har återupptagits i dessa frågor.
          </note>
          <note>
            När det gäller situationen och bedömningen av enskilda fall tog
            Ingela Mårtensson upp en annan fråga, nämligen frågan om marknadsföringen.
            Det är inte detsamma som export. Bofors och andra företag har
            idkat marknadsföring i Indonesien sedan lång tid tillbaka. Det
            är på intet sätt en garanti för att de kommer att få tillstånd
            till export.
          </note>
          <note>
            Det tar regeringen ställning till i varje enskilt fall när frågan
            aktualiseras.
          </note>
          <note>
            Jag underströk också i mitt förra svar, för att inget missförstånd
            skall råda på den punkten, att det är regeringen som bär ansvaret
            för besluten i dessa fall. Det var därför jag också sade att vi
            rådgör med den parlamentariska nämnden. Jag sade också att vi
            inte går emot den parlamentariska nämnden i något fall om nämnden
            avråder. Då säger regeringen inte ja. Men det innebär inte med
            automatik det motsatta.
          </note>
          <note>
            Dessutom sade jag att vi också beaktar andra omständigheter.
            Däri ligger att det ingalunda enbart är den parlamentariska nämndens
            utsaga som är avgörande för regeringens slutliga ställningstagande
            i dessa frågor, även om den är mycket viktig i sammanhanget.
          </note>
          <note>
            Överläggningen var härmed avslutad.
          </note>
          <note>
            11 § Svar på interpellation 1992/93:143 om de framtida möjligheterna
            till komvuxutbildning
          </note>
          <note type="speaker">
            Anf. 57 Statsrådet BEATRICE ASK (m):
          </note>
          <note>
            Herr talman! Lena Klevenås har frågat mig om regeringen avser
            att försvåra för vuxna att ta igen eller komplettera utbildning
            på komvux.
          </note>
          <note>
            Som bakgrund till sin fråga i interpellationen har
          </note>
          <note>
            Lena Klevenås bl.a. citerat några meningar ur rapporten Målrelaterade
            statsstipendier, Ds
          </note>
          <note>
            1992:123. Arbetet inom regeringen är så fördelat att det är utbildningsministern
            som har ansvaret för studiestödsfrågorna. Jag vill därför inte
            gå in på de sakfrågorna.
          </note>
          <note>
            Upplysningsvis vill jag dock nämna att denna rapport har utarbetats
            av chefsekonomen Jan
          </note>
          <note>
            Bröms på uppdrag av utbildningsministern. Hans arbete har dock
            inte varit styrt av några direktiv, utan avsikten har varit att
            Jan Bröms på ett fritt sätt skulle få diskutera eventuella förändringsbehov
            inom hela studiefinansieringssystemet. Rapporten har varit föremål
            för en bred remiss. Den fortsatta beredningen av studiefinansieringssystemet
            sker nu genom en beredningsgrupp inom
          </note>
          <note>
            Utbildningsdepartementet. Som underlag för gruppens arbete ligger,
            förutom Bröms rapport och remissyttranden över den, även de förslag
            som lagts fram av den s.k. Finvuxutredningen och vissa förslag
            från CSN. Beredningsgruppen skall slutföra sitt uppdrag före utgången
            av augusti månad 1993.
          </note>
          <note>
            Det är självklart att det skall finnas goda möjligheter för vuxna
            att komplettera sin tidigare utbildning. Regeringens inställning
            till kunskapssamhällets krav på utbildning i ett livslångt perspektiv
            framgår enligt min mening mycket tydligt av de uttalanden i 1993
            års budgetproposition som Lena Klevenås citerar i sin interpellation.
            Jag upprepar här, som en påminnelse, att kunskapssamhället enligt
            regeringens syn kräver att man ser ''utbildning som en livslång
            process, där kunskaper kompletteras, förnyas och fördjupas, i
            utbildningssystemet, på arbetsplatsen och på fritiden''.
          </note>
          <note>
            Utbildningsväsendet har en väsentlig uppgift för att möta de
            strukturella brister som finns i det svenska samhället. Det behövs
            ökade utbildningssatsningar främst inom naturvetenskap och teknik,
            språk och informationsbehandling. Kommunerna har ett grundansvar
            enligt skollagen för att tillgodose behoven av komvux. Regeringen
            har ändå tagit initiativ till extra satsningar på komvux. För
            våren
          </note>
          <note>
            1993 ställde riksdagen resurser till AMS förfogande för bidrag
            till bl.a. ökad utbildning i komvux. På detta sätt ökades utbildningsmöjligheterna
            med
          </note>
          <note>
            13 000 platser. För budgetåret 1993/94 har regeringen föreslagit
            i kompletteringspropositionen (prop. 1992/93:150, bil. 7) att
            särskilt statsbidrag skall kunna ges till kommunerna för bl.a.
            33 000 extra platser inom komvux. Regeringen förslår också att
            medel anvisas för ett utökat studiestöd för de föreslagna platserna.
            Om riksdagen godkänner förslagen, kommer fler människor än någonsin
            att ha möjlighet att delta i utbildning inom komvux.
          </note>
          <note type="speaker">
            Anf. 58 LENA KLEVENÅS (s):
          </note>
          <note>
            Herr talman! Jag tackar Beatrice Ask för svaret på min interpellation.
          </note>
          <note>
            Jag tycker att det är mycket positivt att skolministern håller
            fast vid uttalandet i regeringsförklaringen att utbildningen skall
            ses som en livslång process, där kunskaper kompletteras, förnyas,
            fördjupas i utbildningssystemet osv. Det är också positivt att
            regeringen nyligen i kompletteringspropositionen har föreslagit
            33 000
          </note>
          <note>
            extra platser till komvux nästa år och att särskilda statsbidrag
            skall kunna ges till kommunerna för detta. Ändå är nuvarande elever,
            lärare och människor som bär på planer att studera på komvux mycket
            oroade. Vad beror det på? Jo, delvis på den rapport som Jan Bröms
            har skrivit och där man kan läsa det jag citerat i min interpellation.
            Han säger att staten inte bör hymla med att eftersatta gymnasiestudier
            är något som den enskilde kommer att få betala själv genom eget
            hårt arbete.
          </note>
          <note>
            Vidare skall statens signalsystem entydigt visa att slarv med
            den grundläggande skolgången är något som man i huvudsak på egen
            bekostnad och med egna ansträngningar får hämta igen senare i
            livet.
          </note>
          <note>
            Jag är helt införstådd med att dessa citat för närvarande inte
            utgör regeringens uppfattning.
          </note>
          <note>
            Men Jan Bröms har arbetat på
          </note>
          <note>
            Utbildningsdepartementets uppdrag, så tankegångarna kan inte
            vara helt främmande i regeringskretsen. Det är detta som oroar
            mig och alla andra som värnar om komvux.
          </note>
          <note>
            För närvarande, i lågkonjunkturen, accepterar regeringen att
            i sista minuten anslå mer pengar --
          </note>
          <note>
            då arbetslösheten stiger till oanade höjder. Men hur skall det
            gå för komvux på sikt, om man anser att vuxna i stort sett får
            skylla sig själva om de i ungdomen inte gick spikrakt genom gymnasieskolan?
          </note>
          <note>
            Uttalandet i utredningen tyder på en allvarlig brist i förståelsen
            för de livsvillkor som många människor lever i. Jag kan efter
            mer än 20 års arbete som lärare i den svenska grundskolan intyga
            att mängder av elever inte har den sociala trygghet och den känslomässiga
            mognad som måste ligga som grund om skolarbetet skall gå bra.
          </note>
          <note>
            Man kan inte tvinga fram denna trygghet eller denna mognad. Men
            i de allra flesta fall infinner den sig så småningom. Att då försvåra
            möjligheterna att studera senare i livet när studielusten kommer,
            är att dåligt ta till vara på människors studieintresse. Många
            kommer att bli dubbelbestraffade på grund av svåra hemförhållanden
            tidigt i livet och svårigheter att studera när väl studiemotivationen
            har infunnit sig.
          </note>
          <note>
            Den tillgång för samhället som komvux är och har varit kan inte
            bara mätas i pengar. Det ligger ett stort demokratiskt värde i
            att utbildningsklyftorna i ett samhälle inte växer. Komvux är
            också av ett oerhört stort personligt värde för de människor som
            kan höja sin kompetens och därmed självkänsla och självförtroende.
            Det finns mängder av positiva s.k.
          </note>
          <note>
            spin-off-effekter.
          </note>
          <note>
            Samhället och näringslivet har ett stort behov av välutbildad
            arbetskraft. Den svenska arbetskraften har inte längre någon högre
            utbildningsnivå än länderna i vår omgivning. Vi måste även för
            att höja vår industris konkurrenskraft ha mer välutbildade anställda
            inom industrin. Vi klarar oss inte utan en hög teknisk kompetens
            inom alla nivåer i industrin. Vi kan inte vänta oss att nya ungdomskullar
            skall växa in successivt och ersätta äldre lågutbildad arbetskraft.
            Det här gäller dels för att det är orätt att inte ta till vara
            den äldre arbetskraftens kunskaper och utvecklingsmöjligheter,
            dels för att de yngre inte kommer att räcka till. Vi kommer t.ex.
            att få en stor brist på ingenjörer, samtidigt som allt färre elever
            inom den ordinarie gymnasieutbildningen väljer tekniska linjer.
          </note>
          <note>
            Hur skall vi klara rekryteringen till högskolorna i framtiden,
            om vi inte även fortsättningsvis kan rekrytera studerande från
            komvux?
          </note>
          <note>
            Hur skall komvux framtid se ut? Var skall de nya
          </note>
          <note>
            33 000 platserna inrättas? Vad gör man med kommuner som inte
            kan erbjuda en bra vuxenutbildning? Vem ser till att resultatet
            som helhet blir bra för skattebetalarna, så att inte ett väl fungerande
            komvuxgymnasium som det i
          </note>
          <note>
            Stockholm läggs ner för att sprida platserna över hela kommunen?
            Därigenom försvåras möjligheten för eleverna att studera på ett
            effektivt sätt. Om de nya platserna skall bli effektiva heltidsplatser
            och eleverna kunna läsa så snabbt och effektivt som möjligt, måste
            undervisningen organiseras så att det blir möjligt.
          </note>
          <note>
            Enligt riktlinjerna från Utbildningsdepartementet skall komvuxutbildning
            erbjudas på tider och villkor så att vuxna kan delta. Då går det
            inte att erbjuda enbart kvällsundervisning. Vad händer då med
            de ensamstående mammorna, för vilka komvux har varit en fantastisk
            möjlighet?
          </note>
          <note>
            Jag skall inte ta upp frågan om studiefinansieringssystemet,
            eftersom det är under utredning. Men jag oroar mig mycket över
            uttalandet att man i framtiden skall få bekosta sin utbildning
            själv. Om de tankegångarna kommer att slå igenom kommer det att
            bli oerhört mycket svårare för de människor som hittills har kunnat
            studera på komvux att göra det i framtiden. Det förlorar inte
            bara enstaka individer oerhört mycket på, utan det gäller även
            samhället som helhet. Vi behöver dessa människor och deras kunskaper.
          </note>
          <note type="speaker">
            Anf. 59 LENA HJELM-WALLÉN (s):
          </note>
          <note>
            Herr talman! Det är många som undrar över regeringens attityd
            till vuxenutbildningen. I
          </note>
          <note>
            interpellationssvaret försöker skolministern få det att framstå
            som att hon inte förstår denna kritik.
          </note>
          <note>
            Dessutom försöker skolministern blåsa upp beskedet i kompletteringspropositionen
            om en extra satsning på vuxenutbildningen och få det att framstå
            som bevis för att regeringen har höga ambitioner. Fakta talar
            ett annorlunda och tydligt språk. Jag skulle vilja tillföra dessa
            fakta till debatten.
          </note>
          <note>
            I regeringens första budgetproposition i januari
          </note>
          <note>
            1992 föreslog regeringen och skolministern att statsbidraget
            till skolorna skulle skäras ned.
          </note>
          <note>
            Skolministern utpekade direkt vuxenutbildningen som det område
            som skulle minskas i omfattning.
          </note>
          <note>
            Det innebar en 25-procentig neddragning av komvux. Den gången
            räddades vuxenutbildningen av sina deltagare. Det skedde med hjälp
            av en fantastiskt fin kampanj för komvux sak. Det innebar i sin
            tur att regeringspartierna i riksdagen tvingades att gå tillbaka
            och halvera regeringens nedskärningsförslag.
          </note>
          <note>
            Vi socialdemokrater, som var emot nedskärningen, fortsatte sedan
            under hösten 1992 att ta nya initiativ för att öka volymen på
            komvux. Trots den ökade arbetslösheten vägrade regeringen att
            utöka vuxenutbildningen hösten 1992. Det var först genom krisöverenskommelsen
            som vi socialdemokrater kunde tvinga fram en ökning och att regeringen
            accepterade det till våren 1993.
          </note>
          <note>
            Också denna vår har regeringen varit handlingsförlamad och inte
            förstått behovet av att öka vuxenutbildningsmöjligheterna. Man
            har rutinmässigt avslagit våra yrkanden, och det är först nu som
            man accepterar en ökning. Det är välkommet, men regeringens hantering
            av frågan om vuxenutbildningen är definitivt ingenting som man
            kan stoltsera över.
          </note>
          <note>
            Dessutom finns det hela tiden hos regeringen en nedlåtande attityd
            mot vuxenutbildningen. Man ser vuxenutbildningen som en verksamhet
            som får sopa ihop misslyckanden, och man tycker att individerna
            får skylla sig själva om de inte fått tillräckligt mycket kunskaper
            eller skolgång tidigare.
          </note>
          <note>
            Här finns ingenting av den rätt till kunskap och kompetensutveckling
            för individen som en gång var grunden för reformen om vuxenutbildningen
            i perspektivet av livslångt lärande som Olof Palme drog upp. Inte
            heller finns det hos dagens regering ambitioner att se vuxenutbildningen
            som en demokrati- och jämlikhetsfråga. Det är väl helt följdriktigt,
            eftersom Moderaterna under hela 70-
          </note>
          <note>
            och 80-talet ifrågasatt vuxenutbildningen och önskat minska dess
            omfattning.
          </note>
          <note>
            Jag har hittills talat om antalet platser -- alltså tillgången
            till utbildning. Regeringens negativa attityd blir ännu tydligare
            om man kopplar på studiefinansieringsfrågan. Att vuxenutbildningen
            verkligen blivit en framgång beror på att vi tidigare utformade
            studiefinansieringen så att den verkligen passade de vuxna och
            de behov de kortutbildade hade.
          </note>
          <note>
            Det var en jämlikhetsreform. Vuxenutbildningen är den utbildningsform
            som tydligast har ett jämlikhetsmål och som har utjämning mellan
            grupper som sin profil. Just i denna jämlikhetsprofil ligger också
            styrkan och det unika i det svenska vuxenutbildningssystemet.
          </note>
          <note>
            Det är någonting som har väckt internationell uppmärksamhet.
            När OECD-utvärderarna undersökte svenskt utbildningssystem förra
            året uttalade de sig om vuxenutbildningen som något mycket fint.
            De sade att den var juvelen i den svenska utbildningspolitiken.
          </note>
          <note>
            Även om det förmodligen är förgäves när det nu är ett moderatlett
            Utbildningsdepartement som styr vill jag ändå vädja om att man
            inte skall förstöra vuxenutbildningen. Låt vuxenutbildningen vara
            just vuxenutbildning som tar vara på de vuxnas utbildningsintresse,
            oavsett varför behovet hos individerna väckts just i vuxen ålder.
            Försämra inte studefinansieringen för de vuxna! Driv inte upp
            studietakten i komvux så att syftet med utbildningen omöjliggörs!
            Sluta med att visa en nedlåtande attityd mot denna utbildningsform
            -- en utbildningsform som i så hög grad just vetter mot rättvisa
            och jämlikhet.
          </note>
          <note type="speaker">
            Anf. 60 Statsrådet BEATRICE ASK (m):
          </note>
          <note>
            Herr talman! Jag skall inte försöka recensera vad
          </note>
          <note>
            Lena Hjelm-Wallén försöker framstå som eller vad hon försöker
            påstå. Möjligen skulle jag vilja säga att Socialdemokraterna som
            vanligt inte lägger in någonting av den ekonomiska verkligheten
            i de resonemang de för, utan utmålar varje försök att diskutera
            prioriteringar som uttryck för nedlåtande attityd, ovilja eller
            destruktiv inställning i största allmänhet.
          </note>
          <note>
            Det finns ekonomiska realiteter som vi måste hantera, och de
            realiteterna har ju funnits i debatten om utbildning över huvud
            taget.
          </note>
          <note>
            Låt mig gå tillbaka till Lena Klevenås synpunkter på att de berörda
            känner oro. Jag är väl medveten om att det finns en oro. Det finns
            en oro framför allt därför att det fortfarande råder osäkerhet
            om den förändrade ansvarsfördelning vad gäller utbildningsfrågorna
            som riksdagen har fattat beslut om. Vi har varit överens om att
            kommunerna skall ta ansvaret för att genomföra utbildning och
            prioritera mellan olika utbildningsformer.
          </note>
          <note>
            Regelverket har bara ändrats på ett sätt under senare tid när
            det gäller kommunal vuxenutbildning. Den ändringen gäller att
            rätten till grundvuxutbildning har fastlagits. I övrigt har ingenting
            hänt. Däremot har det blivit mindre pengar.
          </note>
          <note>
            I höst får vi för första gången en fördjupad anslagsframställning
            från Skolverket. Där kan man redovisa hur kommunerna har skött
            ansvaret. Jag tycker att det är förmätet att utifrån hörsägen
            eller korta rapporter nu säga att kommunerna har skött verksamheten
            dåligt eller försämrat den. Det är viktigt att få helhetsbeskrivningen.
            Jag tycker att det är väsentligt att vi i regeringen står fast
            vid att vi litar på att kommunerna sköter det här.
          </note>
          <note>
            Därför tänker jag inte heller kommentera enskilda organisatoriska
            frågor, även om de är mycket omdebatterade. Jag tror att det var
            Lena Klevenås som tog upp frågan om nedläggningen av
          </note>
          <note>
            Gullmarsplans Vuxengymnasium i Stockholm. Det är enligt riksdagens
            beslut kommunen som avgör hur man vill organisera sin utbildning.
            Av de samtal jag haft med människor om denna fråga har jag förstått
            att man har fattat beslutet därför att man anser att man får ut
            mer utbildning och färre lokaler i stället för tvärt om. Det kan
            ju inte vara fel.
          </note>
          <note>
            Lena Klevenås talade om behovet av kvällskurser.
          </note>
          <note>
            Hon sade att det är viktigt att det inte bara blir kvällskurser,
            för att då fungerar inte vuxenutbildningen. Verkligheten är den,
            att kvällskurserna minskar något i antal. Det är väl snarast så
            att utvecklingen kanske går litet för mycket åt andra hållet.
            Jag vet inte -- vi får underlaget så småningom.
          </note>
          <note>
            Vi vet också att antalet undervisningstimmar har minskat, men
            däremot inte antalet elevtimmar. Vi tror att vi alltså har fått
            större grupper i komvux, och vi tror att man något har minskat
            utbudet eller variationen. Det är sådant som vi får diskutera
            i höst när vi får underlaget. Jag tror att alla dessa förändringar
            och den ekonomiska situationen skapar oro. Det är viktigt att
            vi ser till att möta den.
          </note>
          <note>
            Däremot tycker jag inte att man som Lena Hjelm-
          </note>
          <note>
            Wallén gör kan säga att bara därför att någon på uppdrag av departementet
            får skriva fritt om en fråga så skall regeringen indirekt stå
            för denna persons åsikter.
          </note>
          <note>
            Studiemedelsfrågorna är -- de är inte mitt ansvarsområde -- oerhört
            komplicerade. Ett otal utredningar har gjorts och beslut har fattats
            för att försöka reda ut systemet, men med föga framgång.
          </note>
          <note>
            Det är allvarligt. Därför har ett antal utredningar gjorts nu.
            Per Unckel har bett Jan Bröms att göra en egen utredning för att
            få ett stort och fritt underlag att diskutera utifrån. Det är
            alldeles uppenbart att det finns bekymmer.
          </note>
          <note>
            Jag tycker inte att regeringen skall tillskrivas varje uppfattning
            i olika utredningar bara för att vi vill ha fram ett underlag.
            Att hävda det är en dålig debattform.
          </note>
          <note>
            Bakgrunden till denna diskussion är att
          </note>
          <note>
            Socialdemokraterna försöker säga att vi inte förstår oss på eller
            inte är intresserade av vuxenutbildning.
          </note>
          <note>
            Jag deltog i seminarierna med OECD och tog del av deras rapport,
            vilken vi för övrigt bad om. Vi ville ha den granskningen. OECD
            var ju väldigt positivt till svensk vuxenutbildning. Jag framförde
            i resonemangen att jag tror att vuxenutbildning i vid bemärkelse
            sett i ett längre perspektiv är en mycket stor utmaning.
          </note>
          <note>
            Även om vi på grund av att ekonomin varit ganska god har gjort
            mycket i Sverige vet vi att möjligheterna till utbildning för
            vuxna är ganska snett fördelade. Vi vet att det är svårt att få
            utbildning på vissa områden. Vi är inte riktigt klara över vem
            som skall finansiera all den typ av återkommande utbildning som
            kommer att behövas i ett föränderligt samhälle. Det finns många
            stora principiella frågor att lösa.
          </note>
          <note>
            Man kan möjligen beklaga att vi inte har lösningarna direkt.
            Jag har dess värre inte sett att något annat parti har dessa framtidsinriktade
            frågor klara heller. Men intresset och engagemanget finns, och
            det har jag tagit upp flera gånger.
          </note>
          <note>
            Som svar på den fråga jag fick kan jag som sagt säga att vi faktiskt
            inte planerar några försämringar.
          </note>
          <note type="speaker">
            Anf. 61 LENA KLEVENÅS (s):
          </note>
          <note>
            Herr talman! Jag är ense med Beatrice Ask om att man självfallet
            inte skall uppfatta varje mening i en utredning gjord av Jan Bröms
            som regeringens uppfattning. Men hela utredningen andas en människosyn
            som förskräcker. Det står t.ex. på ett ställe att ''många personer
            som nu erbjuds utbildningsbidrag i själva verket borde erbjudas
            enklare arbeten''.
          </note>
          <note>
            Genomgående görs uttalanden av denna typ, som gör att man som
            gammal lärare blir förskräckt över den människosyn som finns.
            Det görs skillnad mellan människor på så sätt att vissa anses
            inte ha utvecklingsmöjligheter eller inte ha något att bidra med
            och inte skall få studera. De som på något sätt har slarvat eller
            inte har lyckats under ungdomsåren skall ägna sig åt enklare arbeten,
            medan den kvalificerade vidareutbildningen skall satsas på dem
            som redan har klarat sin gymnasieutbildning.
          </note>
          <note>
            Detta är en otäck människosyn som jag vill att också statsrådet
            skall ta avstånd från.
          </note>
          <note>
            Vi skall inte diskutera komvuxgymnasiet vid
          </note>
          <note>
            Gullmarsplan, men det ekonomiska tänkandet kan på en enstaka
            skola drivas för långt. Jag vill ta upp detta därför att Beatrice
            Ask själv nämnde lokalkostnader. Visst kan man spara in en lokalhyra,
            men då kommer skolan att stå tom och man får ändå betala för dess
            skötsel. För skattebetalarna som helhet blir det kostnader, och
            när vi driver det ekonomiska tänkandet och resultatenhetstänkandet
            för långt låtsas vi inte om att det också är en kostnad för själva
            förändringen.
          </note>
          <note>
            Det kostar att flytta omkring människor och att organisera detta.
          </note>
          <note>
            Jag hävdar att undervisningen inom komvux inte blir så effektiv
            som vi skulle vilja, om människor skall springa runt till skolor
            i kommunen, oavsett vilken kommun som det gäller. Människor har
            kanske goda kunskaper i ett ämne och mindre goda i ett annat.
          </note>
          <note>
            En invandrare kan t.ex. läsa svenska på en låg nivå, men är kanske
            högskoleutbildad i andra ämnen.
          </note>
          <note>
            Det blir svårt för de studerande att springa staden runt och
            passa tider. Det kan inte bli effektivt.
          </note>
          <note>
            Det finns mängder av oro och många frågor, och jag skall ta upp
            några ytterligare som finns bland lärare, elever och politiker
            som älskar komvux:
          </note>
          <note>
            Vilket mål har regeringen för framtidens komvux?
          </note>
          <note>
            Skall komvux krympa eller expandera?
          </note>
          <note>
            För vilka kommer komvux att vara till i framtiden --
          </note>
          <note>
            är det för näringslivet eller är det för eleverna?
          </note>
          <note>
            Hur kommer reformeringen av gymnasieskolan att påverka komvux,
            och kommer komvux verkligen att vara öppen för alla, oavsett ålder,
            tidigare utbildning osv?
          </note>
          <note>
            Varför är kommunerna inte skyldiga att anordna gymnasial vuxenutbildning?
            Vilka sanktionsmöjligheter finns från statens sida när kommunerna
            inte sköter sig?
          </note>
          <note type="speaker">
            Anf. 62 LENA HJELM-WALLÉN (s):
          </note>
          <note>
            Herr talman! Skolministern säger med tanke på att vi socialdemokrater
            har ambitionen att öka den kommunala vuxenundervisningen att vi
            inte tänker på de ekonomiska realiteterna. Det passar sällsynt
            illa att skolministern i dag använder detta som argument mot en
            utökning av komvux. Också regeringen vill ju i dag ha en utökning
            av komvux.
          </note>
          <note>
            Därför finns det alldeles uppenbart en finansiering härav.
          </note>
          <note>
            Men när vi under ett helt år har krävt detta har det inte funnits
            någon sådan, utan det är först nu som det passar regeringen att
            acceptera våra argument.
          </note>
          <note>
            Man har hittills avslagit alla yrkanden, och det har inneburit
            att kommunerna har försatt mycken tid, som de kunde ha använt
            för att planera på ett bra sätt.
          </note>
          <note>
            Vidare säger skolministern att det inte hänt någonting vad gäller
            komvux annat än -- det säger hon i en bisats -- att det har blivit
            ''mindre med pengar''. Ja, det är just det som faktiskt har hänt.
          </note>
          <note>
            Det handlar om att det har blivit mindre med pengar. Genom att
            mindre pengar ges till kommunerna för anordnande av kommunal vuxenutbildning
            blir tillgången härtill sämre för alla dem som står i kö för att
            få komma in i komvux. Det har dessutom blivit mindre pengar till
            studiestöden.
          </note>
          <note>
            Självfallet har detta en mycket negativ effekt för de vuxenstuderande.
          </note>
          <note>
            Jag tycker att man skall stå för sina handlingar i riksdagen.
            Det är inte särskilt klokt av skolministern att förneka att Moderaterna
            under hela 70- och 80-talet faktiskt varit emot den nivå på komvux
            som socialdemokratiska regeringar har stått för. Man har hela
            tiden här i kammaren röstat för minskningar av komvux och av studiestöd.
            Det är den linjen som den borgerliga regeringen nu dess värre
            fullföljer.
          </note>
          <note>
            Det är inte bara vi socialdemokrater som uppmärksammar detta,
            utan det gjordes också av
          </note>
          <note>
            OECD:s utvärderare. De sade inte bara att vuxenutbildningen var
            juvelen i den svenska utbildningskronan. De sade också att de
            noterat att den nya regeringen inte prioriterade vuxenutbildningen
            på samma sätt som tidigare regering.
          </note>
          <note type="speaker">
            Anf. 63 Statsrådet BEATRICE ASK (m):
          </note>
          <note>
            Herr talman! Jag vill först säga att jag inte tycker att vi skall
            övergå till en historisk debatt, men att jag tar ansvar för de
            beslut som jag är med om att fatta. Jag har dess värre inte suttit
            i riksdagen så länge som Lena Hjelm-Wallén har gjort. Däremot
            delar jag inte uppfattningen att den politik som regeringen för
            är uttryck för en negativ inställning till komvux eller annan
            utbildning, tvärtom.
          </note>
          <note>
            Vad gäller kommentarerna från OECD:s representanter konstaterade
            dessa att vi inte hade presenterat så mycket och inte hade visat
            så stort intresse för den kommunala vuxenutbildningen, men detta
            gjordes i ett skede när regeringen hade suttit i fyra månader.
            Man var däremot mycket imponerad över vårt intresse för barn-
            och ungdomsutbildningen och den mängd förslag och aktiviteter
            som fanns.
          </note>
          <note>
            Skulle jag använda samma debatteknik som uppenbarligen Lena Hjelm-Wallén
            vill använda, skulle jag insinuera att Socialdemokraterna inte
            bryr sig om utbildning för grundskoleelever och gymnasister, men
            det tänker jag inte göra, eftersom jag vet att Socialdemokraterna
            har uppfattningar också om detta.
          </note>
          <note>
            När det sedan gäller människosynen i Bröms utredning vill jag
            säga att jag inte har någon uppfattning om denna utredning. Däremot
            delar jag den människosyn som Lena Klevenås står för.
          </note>
          <note>
            Jag tror på utbildning och på att alla människor behöver och
            kan tillgodogöra sig utbildning. Jag är ofta mycket irriterad
            över att man underskattar människors förmåga att tillgodogöra
            sig utbildning och att använda den till någonting nyttigt. Jag
            har en mycket positiv inställning i dessa frågor och vänder mig
            konsekvent emot attityder som inte utgår från detta.
          </note>
          <note>
            Vad sedan beträffar de ekonomiska frågorna hjälper det inte hur
            många gånger man än försöker förklara hur det ligger till, men
            de flesta som jag möter inser i alla fall att Sverige just nu
            har bekymmer med att få inkomster och utgifter att gå ihop. Det
            är klart att det får effekter, och det är de effekterna som vi
            ser. Det handlar inte i första hand om illvilja från regeringen
            utan om att det är snålt med anslagen totalt sett, på alla nivåer.
            Eftersom vi har regler som innebär att grundskolan är obligatorisk
            och att gymnasieutbildning skall anordnas, går dessa utbildningsformer
            före vuxenutbildningen.
          </note>
          <note>
            Däremot har Lena Klevenås läst på mycket dåligt när det gäller
            kommunal vuxenutbildning. Det står faktiskt i 17 § skollagen:
            ''Kommunerna skall erbjuda gymnasial vuxenutbildning. De skall
            härvid sträva efter att erbjuda utbildning som svarar mot efterfrågan
            och behov.'' Det är alltså en uttrycklig föreskrift i skollagen
            -- kommunerna kan inte göra som de vill på denna punkt.
          </note>
          <note>
            Vad jag sade i mitt inledningsanförande var att jag tror på den
            nya ansvarsfördelningen, dvs. på att kommunerna skall ta sitt
            ansvar. Jag litar på att man följer de lagar, regler och intentioner
            som riksdagen och andra har slagit fast. Men jag har inte i dag
            underlag för att tvärsäkert säga exakt vad som har hänt sedan
            de fick detta ansvar. Vi får i höst ett sådant underlag genom
            de anslagsframställningar som görs. Men de flesta kommunala politiker
            som jag möter och känner är engagerade och intresserade och gör
            sitt yttersta för att fullfölja detta.
          </note>
          <note>
            Jag försökte förklara vad jag tror är bakgrunden till den oro
            som ni tar upp. Jag tror att den i mycket beror på ekonomiska
            svårigheter, omorganisationer och den osäkerhet som politiker
            och administration bl.a. i kommunerna visar därför att ansvarsfördelningen
            är så dramatiskt förändrad.
          </note>
          <note>
            Det är en förklaring. Jag tror att man måste låta det nya sätta
            sig innan man börjar värdera, komma med pekpinnar eller, åtminstone
            på den här nivån, bli våldsamt bekymrad.
          </note>
          <note>
            Jag vet inte hur många sekunder som är kvar av detta inlägg,
            men jag vill beträffande oron också säga att den ofta bygger på
            föreställningar om hur det ser ut på den egna orten. Jag såg ett
            reportage i
          </note>
          <note>
            ABC-nytt häromkvällen där det redovisades att man i en kommun
            var mycket upprörd över att det fanns önskemål om att skapa samverkan
            mellan kommunal vuxenutbildning och gymnasieskolan.
          </note>
          <note>
            Vuxenstuderande hävdade på fullt allvar att detta var vuxenutbildningens
            död.
          </note>
          <note>
            Jag har varit i andra kommuner, där man sedan länge praktiskt
            har ordnat med vuxenutbildningen i anslutning till gymnasieskolan,
            och där förstår man inte frågeställningen utan tycker att detta
            är oerhört bra och lämpligt.
          </note>
          <note>
            Jag vill med detta säga att det när man inte har sett hur ett
            förändrat förhållande kan fungera lätt skapas bekymmer och oro.
            Det är också lätt att man inte minst i medierna framför förändringar
            som ett hot eller som något förskräckligt, i stället för att se
            dem som en möjlighet. Jag ser faktiskt samverkan över gränserna
            mellan olika utbildningsformer som en möjlighet att åstadkomma
            mer och bättre utbildning för de människor som faktiskt behöver
            den.
          </note>
          <note type="speaker">
            Anf. 64 LENA KLEVENÅS (s):
          </note>
          <note>
            Herr talman! Jag tackar Beatrice Ask för det tydliga uttalandet
            att hon delar min uppfattning och min människosyn. Det gläder
            mig. Jag vill också säga att detta inte bara får vara ord utan
            också måste bli handling. Visst har vi en ekonomisk kris, men
            då måste vi göra prioriteringar.
          </note>
          <note>
            Jag grundar inte alls min uppfattning bara på
          </note>
          <note>
            Stockholms kommun. Oron över vad som nu händer finns också i
            Alingsås, där jag bor, och i landet i övrigt. Vad som nu händer
            under det här året är att elever inte kan fullfölja sina studier
            så som de planerat. De får kanske avbryta dem och får ändrade
            förutsättningar. Det är mycket oroande.
          </note>
          <note>
            Jag förstår att man måste avvakta höstens anslagsframställan,
            men jag vill fråga vilka möjligheter regeringen har att tillrättavisa
            kommuner som inte har levt upp till bestämmelsen om att kommunerna
            har en skyldighet att anordna gymnasial vuxenundervisning.
          </note>
          <note>
            Det är olyckligt att man har publicerat en rapport där det ges
            signaler om att vissa människor är mindre värda, att man måste
            skylla sig själv osv.
          </note>
          <note>
            Kommunerna tar naturligtvis åt sig även de signalerna. Även om
            statsrådet har en positiv människosyn, utgår det signaler om en
            annan människosyn, som tyvärr kanske vissa kommunala företrädare
            eller tjänstemän på olika sätt tar åt sig och därmed gör sådana
            prioriteringar att möjligheten att få studera på komvux i realiteten
            inte kommer att existera i framtiden.
          </note>
          <note>
            Samverkan kan kanske också leda till att den vanliga gymnasiala
            utbildningen äter upp komvuxutbildningen. En oro för detta finns
            på många orter. Elevkullarna i gymnasiet kommer om några år att
            öka, och många undrar oroligt hur det då blir med komvux. Kommer
            klasserna och lärarna i komvux att få maka på sig och inte få
            vara kvar i den utsträckning som skulle behövas?
          </note>
          <note>
            Det finns i komvux en pedagogik, en metodik och ett sätt att
            undervisa och studera som har ett mycket posivt värde. Det skulle
            kanske passa också eleverna i den vanliga gymnasieskolan att få
            ta ett större ansvar för sina studier.
          </note>
          <note>
            Visst kan samverkan vara mycket positiv, men vi måste vara varsamma
            om den särart som komvux har. Den är verkligen juvelen i kronan.
            Den har under decennier kunnat utnyttjas, inte minst av ensamstående
            kvinnor. Svårigheten om man lägger för mycket ansvar på de enskilda
            individerna för att studera på fritid och betala utbildningen
            själva är att situationen för kvinnor, framför allt ensamstående
            mödrar, då kommer att försvåras avsevärt. Jag tycker att det vore
            mycket olyckligt för vårt samhälle.
          </note>
          <note type="speaker">
            Anf. 65 Statsrådet BEATRICE ASK (m):
          </note>
          <note>
            Herr talman! Risken för att den vanliga gymnasieskolan skall
            äta upp vuxenutbildningen tror jag är liten. Det som nu händer
            framgent -- det har ni säkert sett av det arbete som bedrivs när
            det gäller läroplanerna och av Läroplanskommitténs förslag --
            är väl snarare att gymnasieskolan tar lärdom och intryck av de
            erfarenheter man har inom vuxenundervisning.
          </note>
          <note>
            Jag tror inte att det är önskvärt att profilerna och därmed skillnaden
            mellan vuxenundervisning och gymnasieundervisning helt försvinner
            -- tvärtom.
          </note>
          <note>
            Men jag tror att det finns utmärkta möjligheter att lära av varandra,
            och jag tror att gymnasieskolan har mer att lära av vuxenutbildningen
            än tvärtom.
          </note>
          <note>
            Nu får jag väl alla gymnasielärare på mig, men så tror jag faktiskt
            att det är.
          </note>
          <note>
            Kan staten göra något om kommunerna inte uppfyller lagens stadganden?
            Ja, det kan vi. Det står i skollagen också vad man då gör. Det
            heter:
          </note>
          <note>
            Har en kommun grovt eller under längre tid åsidosatt sina skyldigheter
            enligt denna lag eller enligt föreskrifter som har meddelats med
            stöd av lagen får regeringen meddela de föreskrifter för kommunen
            eller på kommunens bekostnad vidta de åtgärder som behövs för
            att hjälpa bristen. -- Det går alltså att ta ganska tuffa tag.
          </note>
          <note>
            När vi har decentraliserat utbildningsväsendet på det sätt som
            vi har gjort och gett kommunerna ett så stort ansvar som vi gjort
            tror jag -- om jag skall vara ärlig -- att det är viktigt att
            vi utvärderar, tar till oss var det finns brister och påpekar
            dem men inte väntar för länge med att också använda möjligheterna
            att korrigera. Det här handlar -- det gäller grundskola och gymnasium
            men även i viss mån vuxenutbildningen -- om att vi skall ha likvärdiga
            möjligheter att få utbildning av hög kvalitet i hela landet. Då
            får regeringen och riksdagen inte vara för flata om kommuner struntar
            i det som faktiskt har bestämts genom en lag eller en regel.
          </note>
          <note>
            Överläggningen var härmed avslutad.
          </note>
          <note>
            12 § Svar på interpellation 1992/93:142 om barnpornografi och
            sexuella våldsskildringar
          </note>
          <note>
            c2 &gt; Anf. 66 Statsrådet REIDUNN LAURÉN (-):c0 &gt;
          </note>
          <note>
            Herr talman! Karl Gustaf Sjödin har i en interpellation frågat
            mig om jag är beredd att medverka till att ett lagförbud mot grov
            våldspornografi på nytt presenteras för riksdagen.
          </note>
          <note>
            Som Karl Gustaf Sjödin anger i sin interpellation har en liknande
            fråga nyligen behandlats i riksdagen, varvid jag i ett frågesvar
            framhöll att spekulativa våldsskildringar, varigenom någon skildrar
            sexuellt våld eller tvång, eller närgånget eller utdraget skildrar
            grovt våld mot människor eller djur enligt min mening inte har
            något skyddsvärde ur yttrandefrihetsrättslig synvinkel.
          </note>
          <note>
            Sådana skildringar är också redan förbjudna enligt yttrandefrihetsgrundlagen
            och brottsbalken.
          </note>
          <note>
            Den utvärdering av Justitiekanslern som jag i frågesvaret hänvisade
            till har nu färdigställts och redovisades i slutet av december
            förra året.
          </note>
          <note>
            Justitiekanslern anger i denna rapport bl.a. att den dom, som
            frågeställaren och till synes även Karl
          </note>
          <note>
            Gustaf Sjödin syftar på, ''knappast tvingar till den slutsatsen
            att varje framställning av likartat innehåll skall anses straffri''.
          </note>
          <note>
            Justitiekanslern anförde därutöver i rapporten, vilket Karl Gustaf
            Sjödin också uppger i interpellationen, att han inte fann skäl
            att då lägga fram något konkret förslag till ändring av bestämmelsen.
            Skälet härför var att han önskade avvakta kommande praxis enligt
            den relativt nya lagstiftningen. Jag har samma uppfattning som
          </note>
          <note>
            Justitiekanslern. En ändring av gällande bestämmelser fordrar
            ändring i grundlag, nämligen yttrandefrihetsgrundlagen när det
            gäller filmer och videogram och tryckfrihetsförordningen när det
            gäller tryckta skrifter och bilder. Jag anser att det finns starka
            skäl att avvakta ytterligare erfarenheter av den nya grundlagen
            innan vi närmare överväger om en ändring av gällande rätt är erforderlig.
          </note>
          <note>
            I interpellationen anger Karl Gustaf Sjödin att det starkt kan
            ifrågasättas om den nuvarande lagstiftningen ger tillräckliga
            möjligheter att förhindra spridning av grov våldspornografi. Av
            motiven till bestämmelsen om olaga våldsskildring som rör sexuellt
            våld eller tvång, framgår att bestämmelsen avser framställningar
            i bild där sexuella motiv kombineras med våldshandlingar eller
            inslag av sadistiska beteenden, t.ex.
          </note>
          <note>
            avbildningar av sexuella övergrepp, tortyrscener eller liknande
            tvångssituationer. Det ställs inte upp något krav på att våldet
            skall vara grovt eller liknande.
          </note>
          <note>
            De skildringar som Karl Gustaf Sjödin syftar på i interpellationen,
            dvs. grov våldspornografi, är alltså straffbara enligt gällande
            rätt.
          </note>
          <note>
            Det är en annan fråga om det finns tillräckliga möjligheter att
            förhindra själva spridandet av bilderna eller filmerna. Vår tryckfrihets-
            och yttrandefrihetslagstiftning bygger på grundprincipen att alla
            har rätt att framställa filmer och skrifter. Det finns således
            inte utrymme i grundlagarna att införa straff för själva framställandet.
            Enligt båda grundlagarna är i stället huvudprincipen att brotten
            begås först i och med att skildringarna lämnas ut för spridning
            till allmänheten. Yttrandefrihetsgrundlagen medger visserligen
            att filmer, och då även videofilmer, måste granskas och godkännas
            innan de får visas offentligt. Om sådan obligatorisk förhandsgranskning
            av filmer som skall visas offentligt finns bestämmelser i lagen
            (1990:886) om granskning och kontroll av filmer och videogram.
          </note>
          <note>
            Filmer med sådant innehåll som interpellationen syftar på torde
            dock sällan visas offentligt i grundlagens mening. Den obligatoriska
            granskningen, som Statens biografbyrå gör, har därför knappast
            någon inverkan på förekomsten av dessa filmer. Någon annan tvingande
            förhandsgranskning av filmer är inte tillåten enligt grundlagen.
            Censurförbudet i tryckfrihetsförordningen för skrifter och bilder
            gäller utan undantag.
          </note>
          <note>
            Som jag tidigare nämnde har innehållet i framställningar som
            interpellationen avser inte något skyddsvärde ur yttrandefrihets-
            och tryckfrihetsrättslig synvinkel. Det finns emellertid ingen
            i vårt samhälle acceptabel möjlighet att förhindra spridning av
            liknande framställningar på annat sätt än som nu sker, dvs. genom
            att kriminalisera spridandet av framställningarna.
          </note>
          <note>
            För närvarande är ett åtal för barnpornografibrott i videogram
            föremål för prövning i domstol.
          </note>
          <note>
            Justitiekanslern pekar i sin rapport på vissa rättsliga problem
            som kan uppstå i samband med handläggningen av bl.a. sådana mål.
            Han ansåg sig emellertid inte vilja ta ställning till om lagändring
            kan vara erforderlig förrän erfarenhet erhållits från mål liknande
            det som nu är föremål för prövning.
          </note>
          <note>
            Även i denna del har jag samma uppfattning som
          </note>
          <note>
            Justitiekanslern.
          </note>
          <note type="speaker">
            Anf. 67 KARL GUSTAF SJÖDIN (nyd):
          </note>
          <note>
            Herr talman! Först vill jag tacka statsrådet för svaret.
          </note>
          <note>
            Jag vill hänvisa till vad statsrådet säger i sitt svar, nämligen:
            ''Det finns emellertid ingen i vårt samhälle acceptabel möjlighet
            att förhindra spridning av liknande framställningar på annat sätt
            än som nu sker, dvs. genom att kriminalisera spridandet av framställningarna.''
            Jag frågar mig:
          </note>
          <note>
            Vilket samhälle vill vi leva i? Är det här ett samhälle som statsrådet
            vill leva i?
          </note>
          <note>
            Jag tog upp det här i debatten om betänkandet som behandlade
            min motion om förbud mot s.k.
          </note>
          <note>
            fistfucking; det är att man kör in en knytnäve i slidan på en
            kvinna med vävnadsskador som följd.
          </note>
          <note>
            Det är inte bara det som förekommer i dag. Man använder sig av
            levande ålar på samma sätt och sprider sådana videogram. Det finns
            i videogram också pornografi med förståndshandikappade. Jag vill
            för min del inte leva i ett sådant samhälle.
          </note>
          <note>
            När jag tog upp detta i debatten stöddes Ny demokratis reservation
            av Vänsterpartiet. Vi var de enda som ville reservera oss mot
            skrivningen i betänkandet i den här frågan.
          </note>
          <note>
            Efteråt talade jag med många ledamöter från regeringspartierna
            som sade att det var fegt av dem att hålla på regeringen i det
            här sammanhanget och att de egentligen tyckte att det var riktigt
            av oss att ta upp det här. Jag tycker att det är något av en skandal
            att den lagstiftande församlingen inte kan förbjuda sådana här
            saker. Vanliga vettiga människor här och ute i samhället -- alla
            som jag har pratat med -- har sagt att man måste markera mot det
            här; vi kan inte tillåta sådana här saker.
          </note>
          <note>
            Kanske skall detta inte rymmas i tryckfrihetslagstiftningen utan
            föras över till sexualbrottslagstiftningen.
          </note>
          <note>
            Statsrådet hänvisar till att ett barnpornografibrott är föremål
            för prövning i domstol. Jag läste en artikel i Svenska Dagbladet
            från den 2 maj om det här uppmärksammande målet i Stockholms tingsrätt.
            Där stod det att det är ett hån mot barns rättssäkerhet att justitiekanslern
            ansåg att det var riktigt av Stockholms tingsrätt att delta i
            spridandet av barnpornografi. Jag håller med skribenten från
          </note>
          <note>
            BRIS om att barns rättssäkerhet i Sverige då sviktar betänkligt.
          </note>
          <note>
            Jag håller med min kollega i Huddinge, kriminalinspektör Lars
            Lundin. Han hävdar att barnpornografin egentligen bör falla under
            sexualbrottslagstiftningen i stället för som nu under tryckfrihetslagstiftningen.
          </note>
          <note>
            Jag vill fråga statsrådet: Kan Justitiedepartementet medverka
            till att det här området ses över och att detta kanske flyttas
            från trycksfrihetslagstiftning till brottsbalken?
          </note>
          <note>
            c2 &gt; Anf. 68 Statsrådet REIDUNN LAURÉN (-):c0 &gt;
          </note>
          <note>
            Herr talman! Jag skall svara på det sista först. När det gäller
            barnpornografibrott håller vi inom
          </note>
          <note>
            Justitiedepartementet för närvarande på med en promemoria i det
            ämnet. Det gör vi just av den anledning som Karl Gustaf Sjödin
            har tagit upp, nämligen att det för närvarande finns ett fall
            under domstolsprövning som har visat att det finns en hel del
            brister i den lagstiftningen. Detta skall vi kartlägga och utvärdera,
            och vi skall komma med förslag.
          </note>
          <note>
            Jag kan självfallet dela Karl Gustaf Sjödins upprördhet när det
            gäller den här typen av skildringar. Det är inget tvivel om att
            de verkar förråande i det samhälle som vi lever i och att de definitivt
            inte är önskvärda. Jag menar att man på alla sätt skall visa avsky
            för barnpornografibrott.
          </note>
          <note>
            Det är därför som jag omedelbart tog tillfället i akt att sätta
            i gång den här utredningen inom
          </note>
          <note>
            Justitiedepartementet.
          </note>
          <note>
            Som jag sade i interpellationssvaret finns det redan ett lagförbud
            mot grov våldspornografi. Under den beteckningen faller ju det
            som Karl Gustaf Sjödin syftar på när det gäller s.k. fistfucking.
            Det är ju verkligen grov våldspornografi.
          </note>
          <note>
            Vad beträffar den dom som jag förmodar att Karl
          </note>
          <note>
            Gustaf Sjödin också har i tankarna har justitiekanslern i sin
            rapport sagt att den knappast leder till slutsatsen att varje
            framställning av liknande slag skulle vara straffri. Jag vill
            betona förhållandet att man inte har fått någon praxis bara för
            att det finns en hovrättsdom på det här området.
          </note>
          <note>
            En dom är ingen praxis.
          </note>
          <note>
            Utan att gå närmare in på det här enskilda målet kan det också
            sägas att redan det förhållandet att en domstol i ett fall har
            bedömt att en liknande framställning inte utgör något brott kan
            väcka betänkligheter om lagstiftningens utformning.
          </note>
          <note>
            När det inte gäller brott enligt yttrandefrihetsgrundlagen och
            tyrckfrihetsförordningen finns bestämmelser i brottsbalken. Den
            är vår lagstiftning om misshandel, olaga hot och ofredande. Detta
            skall i och för sig täcka den här typen av handlingar. Vi har
            ju dels brottsbalken, dels yttrandefrihetslagstiftningen.
          </note>
          <note type="speaker">
            Anf. 69 KARL GUSTAF SJÖDIN (nyd):
          </note>
          <note>
            Herr talman! Sådana här skildringar är inte bara förråande. De
            är faktiskt rena instruktionsfilmer för sådana här perversiteter.
            Det har man alltför många bevis för hos Riksorganisationen för
          </note>
          <note>
            Kvinnojourer i Sverige.
          </note>
          <note>
            Jag blir litet förtvivlad när vi i dag 1993 måste vänta på ytterligare
            hovrättsdomar. Det som statsrådet nämnde kanske är den här domen
            från hovrätten i västra Sverige från den 13 maj 1991, tror jag,
            då man prövade ett mål om fistfucking. Domen överklagades inte.
            Det var ett friande mål. Skall vi behöva vänta på ytterligare
            hovrättsdomar innan vi kan sätta ner foten och markera att detta
            är sådana saker som vi inte accepterar i vårt samhälle? Jag vill
            inte leva i ett sådant samhälle.
          </note>
          <note>
            Vi skall naturligtvis inte vara för snabba med att stifta lagar,
            men detta är ju sådant som har förekommit i många år. Det är inte
            något nytt, men det har blivit grövre och värre, och det sprids.
          </note>
          <note>
            Kvinnor mår dåligt, och barn mår fruktansvärt dåligt. Jag kan
            bara nämna pedofiler som sprider det här överallt. Detta bör nästan
            ses ur jämställdhetsaspekt. Pornografin förhindrar jämställdheten
            mellan könen, när kvinnan utnyttjas och framställs på det här
            viset i olika sammanhang.
          </note>
          <note>
            c2 &gt; Anf. 70 Statsrådet REIDUNN LAURÉN (-):c0 &gt;
          </note>
          <note>
            Herr talman! Jag håller självfallet med Karl Gustaf
          </note>
          <note>
            Sjödin om detta. Jag vill återigen påpeka att det redan finns
            ett lagförbud mot grov våldspornografi.
          </note>
          <note>
            Där inrangerar jag fistfucking. Det tror jag att alla andra också
            gör.
          </note>
          <note>
            I det här målet kan det ha varit speciella omständigheter som
            har gjort att man har kommit till de beslut som man har. Jag har,
            som Karl Gustaf
          </note>
          <note>
            Sjödin vet, ingen möjlighet att gå in och närmare kommentera
            enskilda mål. Därför säger jag att vi bör avvakta och se om inte
            lagstiftningen ändå fungerar innan vi börjar ändra i grundlag.
            Det är alltså en grundlag som det är fråga om att ändra i.
          </note>
          <note>
            Enligt vad jag har erfarit har justitiekanslern på nytt underställt
            filmer med liknande innehåll domstolsprövning. Justitiekanslern
            har alltså ånyo väckt åtal för olaga våldsskildring. Jag vill
            avvakta den domstolsprövningen innan jag tar initiativ till några
            närmare överväganden.
          </note>
          <note>
            Jag kan naturligtvis också hålla med Karl Gustaf
          </note>
          <note>
            Sjödin om att detta visst är en jämställdhetsfråga.
          </note>
          <note>
            Inte skall man väl förnedra kvinnor på det här sättet, genom
            att utnyttja dem i pornografiska framställningar? Inte skall väl
            det ena könet så att säga förnedra det andra? I det fallet har
            vi nog inte olika meningar.
          </note>
          <note>
            Men, som sagt, när det gäller den här grova våldspornografin
            finns det redan en lagstiftning, och jag vill faktiskt avvakta
            ytterligare ett tag innan jag vidtar några åtgärder när det gäller
            ändringar i grundlag.
          </note>
          <note type="speaker">
            Anf. 71 KARL GUSTAF SJÖDIN (nyd):
          </note>
          <note>
            Herr talman! Slutligen vill jag sända en förhoppning med statsrådet
            till
          </note>
          <note>
            Justitiedepartementet om att man anammar det som står i FN:s
            barnkonvention. Där står det:
          </note>
          <note>
            ''varje land skall vidta alla lämpliga åtgärder för att förhindra
            att barn utnyttjas i pornografiska föreställningar och pornografiska
            material''.
          </note>
          <note>
            Med barn menar FN individer under 18 år. Det är min förhoppning
            att statsrådet tar detta med sig och att man för en diskussion
            och ser vad som kan göras för att förbättra barnens situation
            i dessa hänseenden.
          </note>
          <note>
            c2 &gt; Anf. 72 Statsrådet REIDUNN LAURÉN (-):c0 &gt;
          </note>
          <note>
            Herr talman! Självfallet tar vi FN:s barnkonvention på största
            allvar och gör allt vad vi kan för att uppfylla våra folkrättsliga
            förpliktelser enligt konventionen. Som jag sade, Karl Gustaf Sjödin,
            har vi en utredning på gång inom
          </note>
          <note>
            Justitiedepartementet när det gäller just barnpornografibrott.
          </note>
          <note>
            Överläggningen var härmed avslutad.
          </note>
          <note>
            13 § Bordläggning
          </note>
          <note>
            Anmäldes och bordlades
          </note>
          <note>
            Skatteutskottets betänkande
          </note>
          <note>
            1992/93:SkU28 Överföring av RSV:s beskattningsavdelning i Ludvika
            till
          </note>
          <note>
            Skattemyndigheten i Kopparbergs län
          </note>
          <note>
            Lagutskottets betänkande
          </note>
          <note>
            1992/93:LU46 Ersättning till HIV-smittade blödarsjuka m.fl.
          </note>
          <note>
            Utrikesutskottets betänkanden
          </note>
          <note>
            1992/93:UU22 Rätt för Sveriges exportråd att bevilja visering
          </note>
          <note>
            1992/93:UU29 Ändring i Helsingforsavtalet
          </note>
          <note>
            Försvarsutskottets betänkande
          </note>
          <note>
            1992/93:FöU9 Verksamhet och anslag inom totalförsvaret
          </note>
          <note>
            Näringsutskottets betänkande
          </note>
          <note>
            1992/93:NU29 Ändringar i kärntekniklagen, m.m.
          </note>
          <note>
            14 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 6 maj
          </note>
          <note>
            1992/93:664 av Jan-Olof Franzén (m) till kommunikationsministern
            om mindre bensinstationer på landsbygden:
          </note>
          <note>
            Riksdagen har beslutat att alla bensinstationer skall ha muffar
            på sina pumpar fr.o.m. 1995. Detta är bra för miljön. Åtgärden
            medför att utsläppen av flera giftiga gaser minskar.
          </note>
          <note>
            Genomförandet av denna reform kan emellertid ge problem för bensinmackar
            med låg omsättning.
          </note>
          <note>
            Varje muff med tillhörande utrustning kostar
          </note>
          <note>
            140 000 kronor. En liten mack drabbas med andra ord av en kostnad
            på 300 000 kronor eller mer på grund av de nya bestämmelserna.
          </note>
          <note>
            Vad avser statsrådet göra för att inte ett stort antal bensinstationer
            på landsbygden läggs ned vilket ytterligare skulle leda till försämrad
            service?
          </note>
          <note type="speaker">
            1992/93:665 av Lars Svensk (kds) till kommunikationsministern
            om tidpunkten för en sjöfartspolitisk proposition:
          </note>
          <note>
            I regeringens proposition om sjöfartspolitiken
          </note>
          <note>
            1992/93:128 och i årets budgetproposition aviseras en utvärdering
            av sjöarbetsmarknadens rationaliseringsåtgärder i enlighet med
            den överenskommelse som parterna träffat. Om det vid sådan utvärdering
            visar sig att förutsättningar skapats för en utvecklad svensk
            sjöfart så aviserade regerignen att återkomma till riksdagen med
            förslag om en mer permanent insats från statens sida. Före halvårsskiftet
            1993 har nämnts.
          </note>
          <note>
            Det har nu redovisats ett avtal mellan sjöfolksförbundet och
            åtminstone ett större rederi, som skulle leda till ganska betydande
            sänkning av bemanningskostnaden. Det rederistöd som riksdagen
            beslutade om går ut vid halvårsskiftet.
          </note>
          <note>
            Jag vill därför fråga kommunikationsministern: När kommer regeringen
            med ett förslag om en långsiktig sjöfartspolitik?
          </note>
          <note>
            1992/93:666 av Sten-Ove Sundström (s) till kommunikationsministern
            om trafiksäkerhetsnivån på importerade bilar:
          </note>
          <note>
            Enligt uppgifter i massmedierna tillåts import till
          </note>
          <note>
            Sverige av bilar som har en betydligt lägre trafiksäkerhetsnivå
            än de som säljs till t.ex. USA.
          </note>
          <note>
            Det gäller bl.a. svagare fästen för säkerhetsbälten, enklare
            stolar och sämre infästningar av rattstången m.m. Företrädare
            för ett flertal japanska bilmärken medger att skillnader föreligger.
            Det är skrämmande att notera att bilar som av trafiksäkerhetsskäl
            inte godkänns för försäljning i
          </note>
          <note>
            USA bjuds ut till de svenska bilköparna. Vissa modeller som säljs
            i Sverige är nästan tre gånger så farliga för passagerarna som
            motsvarande bilmodell som säljs till USA.
          </note>
          <note>
            Mot den bakgrunden vill jag fråga kommunikationsministern:
          </note>
          <note>
            Är statsrådet beredd att vidta snabba åtgärder för att de importerade
            bilarna skall hålla en lika hög trafiksäkerhetsstandard som de
            som säljs i USA.
          </note>
          <note type="speaker">
            1992/93:667 av Johan Lönnroth (v) till finansministern om kapitaltillförseln
            till uländerna:
          </note>
          <note>
            Världsbankenoch Internationella valutafonden
          </note>
          <note>
            (IMF) har nyligen hållit ett möte i Washington, där man behandlat
            kapitalflödena och u-länderna.
          </note>
          <note>
            U-länderna har fått en allt mindre andel av de utländska investeringarna.
            Den sjönk från 31 %
          </note>
          <note>
            1968 till 17 % 1988--89. Investeringarna koncentreras till en
            liten grupp länder. Drygt tredjedelen gick till sex länder: Kina,
            Sydkorea,
          </note>
          <note>
            Indonesien, Singapore, Malaysia och Thailand.
          </note>
          <note>
            Nedgången har skett trots att många u-länder genomfört ekonomiska
            reformer, som skulle öppna för utländska investeringar.
          </note>
          <note>
            Uppenbarligen fungerar den internationella finansmarknaden inte
            så att kapital överförs till uländerna. Men om dessa skall kunna
            utvecklas, måste den här tendensen vändas. Världsbanken och IMF
            har ett huvudansvar härvidlag, och
          </note>
          <note>
            Sverige bör vara pådrivande, om vi vill minska klyftorna mellan
            i- och u-länder.
          </note>
          <note>
            Jag vill därför fråga finansministern:
          </note>
          <note>
            Vilka åtgärder för att öka kapitaltillförseln till uländerna
            förespråkade regeringen på
          </note>
          <note>
            Washingtonmötet?
          </note>
          <note>
            1992/93:668 av Bertil Måbrink (v) till statsrådet Alf
          </note>
          <note>
            Svensson om Wienkonfererensen:
          </note>
          <note>
            Världskonferensen om de mänskliga rättigheterna i juni i Wien,
            emotses med stora förväntningar av förtryckta människor. De är
            många. Enligt en färsk rapport från FN:s centrum för de mänskliga
            rättigheterna är mer än halva jordens befolkning berövad alla
            eller delar av sina grundläggande rättigheter.
          </note>
          <note>
            Nu har de sex regionala konferenserna inför
          </note>
          <note>
            Wienkonferensen genomförts. Amnesty
          </note>
          <note>
            Internationals generealsekreterare Pierre Sani säger att dessa
            möten prakiskt taget inte frambringat några nya idéer, och att
            den asiatiska i
          </note>
          <note>
            Bangkok t.o.m. intog en ''defensiv'' och ''restriktiv''
          </note>
          <note>
            hållning. Han har därför riktat ett öppet brev med ett 10-punktsprogram
            till stats- och regeringscheferna.
          </note>
          <note>
            Vi delar Sanis bedömning av Bangkokkonferensen, där alla -- utom
            Japan -- tog avstånd från
          </note>
          <note>
            ''europeiska'' värderingar av de mänskliga rättigheterna, förnekade
            deras universalitet och avvisade MR-kritik som inblandning.
          </note>
          <note>
            Jag vill därför fråga människorättsministern:
          </note>
          <note>
            Hur kommer den svenska regeringen att verka på
          </note>
          <note>
            Wienkonferensen för att vinna gehör för Amnestys
          </note>
          <note>
            10-punktsprogram?
          </note>
          <note>
            1992/93:669 av Eva Zetterberg (v) till statsrådet Alf
          </note>
          <note>
            Svensson om Mapuchofolket:
          </note>
          <note>
            FN har utropat 1993 som ursprungsbefolkningarnas år, och detta
            måste även bli en viktig fråga på världskonferensen om de mänskliga
            rättigheterna i
          </note>
          <note>
            Wien i juni med tanke på hur urbefolkningarna misshandlas. Det
            grymmaste ödet drabbade
          </note>
          <note>
            Amerikas indianer efter att kontintenten
          </note>
          <note>
            ''upptäcktes'' av européerna 1492. Det finns nu bara spillror
            kvar av urinvånarna.
          </note>
          <note>
            Det gäller också i Chile, vars president Aylwin skall besöka
            Sverige i slutet av maj. Här kämpar mapuchoindianerna för att
            få behålla förfädernas marker, och de har ockuperat jord. För
            detta har nyligen 140 mapucholedare dömts till långa fängelsestraff.
          </note>
          <note>
            I juli förra året gav president Aylwin ett löfte till
          </note>
          <note>
            EG-parlamentet om en ny indianlag, som skulle erkänna mapucho
            som folk. Men någon sådan lag har inte kommit -- -- -- däremot
            massrättegången mot mapucholedarna.
          </note>
          <note>
            Med anledning av detta vill jag fråga mänskorättsministern:
          </note>
          <note>
            Kommer regeringen att ta upp frågan om mapuchofolkets ställning
            i Chile i sina samtal med president Aylwin?
          </note>
          <note type="speaker">
            1992/93:670 av Kenneth Attefors (nyd) till finansministern om
            verkschefers styrelseposter i privata företag:
          </note>
          <note>
            Per Anders Örtendahl är generaldirektör för vägverket dvs. ett
            statligt verk som bygger vägar vilka riksdagen har bestämt. Örtendahl
            sitter samtidigt i bolagsstyrelser för privata företag, bl.a.
          </note>
          <note>
            STORA INKÖP OCH TRANSPORT AB, som har stort behov av bra kommunikationer
            för sina varor. STORA AB är bara ett av många stora bolag som
            har behov av goda transporter av sina varor.
          </note>
          <note>
            Vad avser statsrådet att vidta för åtgärder för att hindra att
            statliga chefer innehar styrelseposter i privata företag?
          </note>
          <note type="speaker">
            1992/93:671 av Kjell Eldensjö (kds) till näringsministern om
            tekoindustrin:
          </note>
          <note>
            Riksdagen har sagt ja till EES-avtalet, vilket när det träder
            i kraft innebär fri rörlighet för bl.a. varor.
          </note>
          <note>
            Sverige har också ansökt om EG-medlemskap.
          </note>
          <note>
            Redan nu anpassar sig Sverige i fråga efter fråga till vad som
            gäller inom EG. Detta har dock inte skett vad gäller tekopolitiken.
          </note>
          <note>
            Sommaren 1991 avskaffades alla importrestriktioner för tekovaror
            till Sverige. I EG
          </note>
          <note>
            finns omfattande restriktioner på detta område, och kommer troligen
            att så förbli i minst 10 år till.
          </note>
          <note>
            Om Sverige inte anpassar sin tekopolitik till EG, så kommer möjligheten
            att exportera till EG-länderna attvara betydligt kringskuren.
          </note>
          <note>
            Min fråga till näringsministern blir följande:
          </note>
          <note>
            Har näringsministern någon avsikt, att vidta åtgärder för att
            Sveriges tekonäring skall få jämlika villkor med EG-länderna?
          </note>
          <note type="speaker">
            1992/93:672 av Ingvar Eriksson (m) till arbetsmarknadsministern
            om arbetstillstånden för utomnordiska medborgare:
          </note>
          <note>
            Trädgårdsnäringen i Kristianstads län har inför den kommande
            skörden av årets jordgubbar anmält ett behov av 1 500 plockare.
            Trots den höga arbetslösheten har länsarbetsnämnden endast lyckats
            få fram 450 personer som är intresserade av bärplockningen.
          </note>
          <note>
            För att rädda sommarjobben åt svenskarna har länsarbetsnämnden
            minskat kvoten arbetstillstånd för utomnordiska medborgare från
            700 till 235 i år.
          </note>
          <note>
            Om nu inte tillräckligt många svenskar vill ha jobben, uppstår
            stora problem för odlarna att klara skörden. Skörden beräknas
            börja redan inför månadsskiftet maj--juni varför det är bråttom.
          </note>
          <note>
            Vilka åtgärder avser statsrådet vidta med anledning av den uppkomna
            situationen?
          </note>
          <note>
            den 7 maj
          </note>
          <note>
            1992/93:673 av Marianne Jönsson (c) till statsrådet
          </note>
          <note>
            Alf Svensson om vattenprojekt i Zimbabwe:
          </note>
          <note>
            Ett omfattande vattenprojekt pågår för närvarande i Zimbabwe,
            det s.k. Matabeleland Zambezi Water
          </note>
          <note>
            Project. Detta går i korthet ut på att dammar skall byggas för
            att magasinera ytvatten, som sedan skall ledas i rör från Zambezifloden
            till staden Bulawajo.
          </note>
          <note>
            Biståndsorganet SIDA stöder detta projekt. Det bör krävas att
            en miljöanalys genomförs och presenteras innan SIDA med biståndspengar
            fortsätter sitt engagemang i ovan beskrivna projekt.
          </note>
          <note>
            Min fråga till statsrådet är därför:
          </note>
          <note>
            Avser regeringen att begära att en miljökonsekvensbeskrivning
            presenteras innan det svenska engagemanget i projektet blivit
            definitivt, dvs. ej går att stoppa eller eventuellt omarbeta.
          </note>
          <note>
            1992/93:674 av Ylva Annerstedt (fp) till statsrådet
          </note>
          <note>
            Alf Svensson om Tibet och de mänskliga rättigheterna:
          </note>
          <note>
            De kinesiska ockupanternas brutala brott mot de demokratiska
            och mänskliga rättigheterna i Tibet är väl kända och väldokumenterade.
          </note>
          <note>
            Kinesernas förtryck måste nu stoppas.
          </note>
          <note>
            Övergreppen mot de mänskliga rättigheterna måste upphöra och
            demokrati införas. Den omfattande miljöförstöringen måste hindras.
          </note>
          <note>
            Demokratiseringen måste vara ett villkor för bistånds- och handelsutbyte.
            I kontakterna med företrädare för den kinesiska regimen måste
            västliga demokratier alltid ta upp dessa frågor.
          </note>
          <note>
            Med anledning av det som ovan anförts vill jag fråga följande:
          </note>
          <note>
            På vilket sätt uppmärksammades dessa frågor vid den kinesiske
            utrikesministerns besök i Sverige?
          </note>
          <note type="speaker">
            1992/93:675 av Lars Sundin (fp) till försvarsministern om vapenexport
            till de baltiska staterna:
          </note>
          <note>
            I ett frågesvar tidigare i år sade försvarsministern, att han
            vid det nordiska försvarsministermötet i början av maj i Karlskrona
            ämnade ta upp frågan om olika former av stöd, också vapenexport,
            till de baltiska staterna.
          </note>
          <note>
            Nu har mötet ägt rum.
          </note>
          <note>
            Vad blev resultatet av försvarsministerns initiativ?
          </note>
          <note>
            14 § Anmälan om frågor
          </note>
          <note>
            15 § Kammaren åtskildes kl. 13.20.
          </note>
          <note>
            Förhandlingarna leddes
          </note>
          <note>
            av andre vice talmannen från sammanträdets början t.o.m. 7 §
            anf. 30 (delvis),
          </note>
          <note>
            av förste vice talmannen därefter t.o.m. 11 § anf. 65
          </note>
          <note>
            (delvis) och
          </note>
          <note>
            av andre vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
