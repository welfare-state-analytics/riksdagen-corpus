<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199293</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199293</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199293--61</head>
          <docDate when="1993-02-12">1993-02-12</docDate>
        </div>
      </front>
      <body>
        <div>
          <note>
            1 § Meddelande om information från regeringen
          </note>
          <note type="speaker">
            Anf. 1 TREDJE VICE TALMANNEN:
          </note>
          <note>
            Jag får meddela att vid kammarens sammanträde onsdagen den 17
            februari kl. 9.00 lämnar statsrådet
          </note>
          <note>
            Bo Lundgren (m) information om finanskrisen.
          </note>
          <note>
            2 § Ny riksdagsledamot m.m.
          </note>
          <note>
            Upplästes och lades till handlingarna följande från
          </note>
          <note>
            Valprövningsnämnden inkomna
          </note>
          <note>
            Berättelse om granskning av bevis för riksdagsledamot och ersättare
            för riksdagsledamöter
          </note>
          <note>
            Till Valprövningsnämnden har från
          </note>
          <note>
            Riksskatteverket inkommit bevis om att Per Erik
          </note>
          <note>
            Granström (s), Ludvika, utsetts till ny ledamot av riksdagen
            fr.o.m. den 10 februari 1993 sedan Odd
          </note>
          <note>
            Engström (s) avsagt sig sitt uppdrag som riksdagsledamot. Till
            ersättare har utsetts Arne
          </note>
          <note>
            Mellqvist, Falun, Angelica Beyer, Borlänge, Carin
          </note>
          <note>
            Palmcrantz Leksand, och Gunnar Magnusson,
          </note>
          <note>
            Vansbro (alla s).
          </note>
          <note>
            Valprövningsnämnden har denna dag granskat bevisen och därvid
            funnit att de blivit utfärdade i enlighet med 15 kap. 1 § vallagen.
          </note>
          <note>
            Stockholm den 11 februari 1993
          </note>
          <note>
            Lars Tottie
          </note>
          <note>
            Sven-Georg Grahn
          </note>
          <note>
            3 § Återkallelse av motion
          </note>
          <note>
            Tredje vice talmannen meddelade att Hans
          </note>
          <note>
            Gustafsson m.fl. (s) i skrivelse den 10 februari 1993
          </note>
          <note>
            återkallat den av dem väckta motionen
          </note>
          <note>
            1992/93:N259 Kooperationen som förnyelsekraft i samhällsekonomin.
          </note>
          <note>
            Tredje vice talmannen anmälde att han hade avskrivit denna motion.
          </note>
          <note>
            Skrivelsen lades till handlingarna.
          </note>
          <note>
            4 § Allmänpolitisk debatt
          </note>
          <note>
            (forts. från prot. 60)
          </note>
          <note>
            Rättsfrågor
          </note>
          <note type="speaker">
            Anf. 2 LARS-ERIK LÖVDÉN (s):
          </note>
          <note>
            Herr talman! Ett verkligt rättssamhälle måste präglas av att
            människor kan känna trygghet till liv, hälsa, integritet och personlig
            egendom. För att uppnå detta är det viktigt att slå vakt om det
            generella välfärdssystemet. All erfarenhet visar att stora sociala
            klyftor, hög arbetslöshet och förslummade bostadsområden föder
            våld och annan kriminalitet. Därför är det nödvändigt att ha en
            helhetssyn på kriminalpolitik.
          </note>
          <note>
            Mot denna bakgrund är kampen mot den galopperande arbetslösheten
            av stor betydelse för ett framgångsrikt brottsförebyggande och
            brottsbekämpande arbete. Visst kan det vara motiverat med skärpta
            lagar och hårdare straff för vissa brott. Visst kan polis och
            övrigt rättsväsende behöva bättre resurser. Utan ett brett brottsförebyggande
            arbete i vid bemärkelse uppnås dock inga varaktiga resultat när
            det gäller brottsutveckling.
          </note>
          <note>
            För oss socialdemokrater står det helt klart att den ekonomiska
            politiken och välfärdspolitiken i stort utgör den första försvarslinjen
            i en framgångsrik politik mot våld och brottslighet och för ett
            tryggare och mjukare samhälle.
          </note>
          <note>
            Herr talman! Socialdemokraterna har redovisat sin syn på kriminalpolitiken
            i en särskild motion under den allmänna motionstiden. Vi föreslår
            att det kriminalpolitiska reformarbetet inriktas mot vissa områden.
          </note>
          <note>
            Vi vill ha en satsning på ett brett brottsförebyggande arbete.
            Vi har föreslagit att
          </note>
          <note>
            Brottsförebyggande rådet skall få ytterligare 6
          </note>
          <note>
            miljoner kronor till sitt förfogande för projektstöd till lokalt
            brottsförebyggande arbete ute i landets kommuner.
          </note>
          <note>
            Vi vill att reformarbetet skall inriktas på ett reformerat straff-
            och påföljdssystem med ett utvecklande av alternativ till frihetsstraff.
          </note>
          <note>
            Vi vill ha en human kriminalvård med förbättrat innehåll. Beläggningen
            på anstalterna är nu mycket hög, och det omöjliggör ett väl utvecklat
            behandlingsinnehåll. Regeringen bör snarast komma med förslag
            till åtgärder som förbättrar situationen inom anstaltsorganisationen.
          </note>
          <note>
            Vi vill ha ett utökat stöd till brottsoffren.
          </note>
          <note>
            Vi vill ha snabbare och tydligare reaktioner gentemot unga lagöverträdare.
          </note>
          <note>
            Vi vill ha effektivare polisiära arbetsmetoder.
          </note>
          <note>
            Vi vill ha ett rättsväsende med hög rättssäkerhet, korta handläggningstider
            och välutbildad personal.
          </note>
          <note>
            Vi vill ha en prioritering av vålds- och narkotikabrottsligheten
            samt den ekonomiska brottsligheten i det direkta brottsbekämpande
            arbetet.
          </note>
          <note>
            Herr talman! För en tid sedan anordnade vi socialdemokrater ett
            seminarium om den ekonomiska brottsligheten. De inlägg som då
            gjordes av bl.a. åklagare, poliser och fackliga företrädare klargjorde
            på ett skrämmande sätt hur allvarlig situationen är. Det är ingen
            överdrift att påstå att vi håller på att förlora kampen mot den
            ekonomiska brottsligheten.
          </note>
          <note>
            En person verksam inom brottsbekämpningssektorn sade på vårt
            seminarium att rättsväsendet har kollapsat.
          </note>
          <note>
            Riksåklagaren har kallat situationen för löjeväckande. Bedrägerierna
            håller på att bli en affärsidé. Omfattande skalbolagsaffärer har
            visat sig rymma mycket avancerad ekonomisk brottslighet.
          </note>
          <note>
            I över hälften av konkurserna under 1992 beräknas det förekomma
            ekonomisk kriminalitet. Vi vet alla att det i bank- och finanskrisens
            spår upptäcks omfattande ekonomisk brottslighet inom den finansiella
            sektorn.
          </note>
          <note>
            Den ekonomiska brottsligheten har sammantaget en mycket stor
            omfattning. Det finns naturligtvis olika beräkningar. Brottsförebyggande
            rådet har kommit fram till att den ekonomiska kriminaliteten kan
            beräknas omfatta 100 miljarder kronor, och det är naturligtvis
            svindlande belopp. Det motsvarar statens utgifter för hela rättsväsendet,
            utbildningsväsendet och arbetsmarknadspolitiken sammantaget.
          </note>
          <note>
            Mot denna bakgrund tycker vi att den passivitet som regeringen
            visat när det gäller bekämpandet av den ekonomiska brottsligheten
            är helt obegriplig.
          </note>
          <note>
            Herr talman! Vi socialdemokrater har i en motion om åtgärder
            mot den ekonomiska brottsligheten lagt fram ett program som omfattar
            100 miljoner kronor. Om våra förslag genomförs kan kampen mot
            den ekonomiska brottsligheten bli betydligt mer effektiv än i
            dag.
          </note>
          <note>
            Vi föreslår åtgärder över ett brett fält. Polis, åklagare, skatterevisorer,
            kronofogdar och tull får genom våra förslag förbättrade möjligheter
            att bekämpa denna form av kriminalitet.
          </note>
          <note>
            Vi föreslår en rad lagstiftningsåtgärder för att ytterligare
            effektivisera våra möjligheter att komma åt den ekonomiska brottsligheten.
            Vi föreslår en annan organisation än den vi har för närvarande
            för att effektivisera kampen mot den här kriminaliteten.
          </note>
          <note>
            Herr talman! Jag har kort tid till mitt förfogande, men jag vill
            ändå beröra ett annat allvarligt problem. Det gäller den mycket
            bekymmersamma situationen med överbeläggning på våra fängelser
            och häkten.
          </note>
          <note>
            Inom den slutna anstaltsvården är beläggningen nu sådan, att
            det i stort sett är omöjligt att åstadkomma den önskvärda differentiering
            som krävs för att man skall uppnå bra behandlingsresultat. Det
            leder till svårigheter i arbetet med att skapa narkotikafria fängelser
            och att skilja förstagångsbrottslingar från de mer tungt belastade
            brottslingarna.
          </note>
          <note>
            Jag skulle vilja fråga justitieministern vilka åtgärder regeringen
            planerar för att åstadkomma en bättre situation på våra anstalter
            -- en situation som skulle medge ett bättre behandlingsinnehåll
            i verksamheten än det vi för närvarande når med överbeläggning
            i anstaltsorganisationen.
          </note>
          <note type="speaker">
            Anf. 3 KARL GUSTAF SJÖDIN (nyd):
          </note>
          <note>
            Herr talman! Statens uppgift är bl.a. att ge medborgarna fysisk
            trygghet och säkerhet.
          </note>
          <note>
            Brottsligheten ökar och blir allt grövre och våldsammare.
          </note>
          <note>
            Tyngdpunkten i kriminalpolitiken måste vara att upprätthålla
            lag och ordning i samhället.
          </note>
          <note>
            Rättsordningen blir meningslös, om den inte kan skydda kvinnor
            och barn från övergrepp och brutal död eller ge brottsoffren ett
            rimligt stöd.
          </note>
          <note>
            Oordningen går att bryta.
          </note>
          <note>
            Brottsoffret, målsäganden, måste ges en starkare ställning under
            utredningen och i domstolsprocessen.
          </note>
          <note>
            Det är tid att lämna ogrundade vårdtankar som ändå aldrig kan
            leda till något positivt resultat. De lyckade resultaten inom
            kriminalvården beror mera på enskilda initiativ och personligt
            ansvar än på kriminalvårdsapparaten som sådan.
          </note>
          <note>
            Medborgarna har mycket svagt förtroende för rättsmaskineriet.
            Det visar flera undersökningar.
          </note>
          <note>
            Det handlar nu om att återvinna medborgarnas förtroende. Rättstryggheten
            och rättssäkerheten är viktiga välfärdsyttringar.
          </note>
          <note>
            Ny demokrati för fram ett flertal förslag och motioner som syftar
            till att effektivt bryta brottsutvecklingen och återskapa trygghet
            och rättssäkerhet i vårt rättssamhälle, men också till att återvinna
            medborgarnas förtroende för rättsmaskineriet.
          </note>
          <note>
            Herr talman! Jag vill här i kammaren särskilt fästa uppmärksamheten
            på att vi har en kris som många aktade jurister anser vara mer
            djupgående än en ekonomisk kris, nämligen en moralisk-etisk rättvisekris.
            Vi måste ta tag i denna nu. Under de senaste decennierna har vi
            över huvud taget inte diskuterat grundläggande etiska rättviseproblem.
          </note>
          <note>
            Alla diskussioner har haft sin utgångspunkt i allmänpolitiska
            maktpositioner.
          </note>
          <note>
            Jag vill i justitieministerns närvaro rikta en vädjan till regeringen
            att ta initiativ till diskussioner om detta.
          </note>
          <note>
            Konsekvensen av vad som händer i ett land som har tappat förtroendet
            för rättssystemet är alldeles förödande, mycket mer förödande
            än en ekonomisk kris.
          </note>
          <note>
            Som justitieministern säkert känner till har det i hemlighet
            uppstått alternativa rättssystem, där man helt enkelt tagit lagen
            i egna händer, därför att man tycker att samhället inte handlar
            i medborgarnas intresse.
          </note>
          <note>
            Det finns en annan angelägen sak som staten och regeringen uppmärksammar
            för litet och där man helt enkelt tappat greppet om utvecklingen.
            Det är den växande narkotikaliberalismen.
          </note>
          <note>
            Narkotika strömmar uppenbart in i vårt land från många håll.
            Trots krisen är Sverige ju fortfarande ett land där ungdomar har
            förhållandevis gott om pengar. Genom att Sverige i internationell
            jämförelse varit lyckosamt när det gällt att hålla tillbaka narkotikan
            uppfattas Sverige som en marknad där det finns utrymme för nyetableringar.
          </note>
          <note>
            De strömmar man kan se kommer dels från
          </note>
          <note>
            Östeuropa, som både är transitväg och har egna droger, som t.ex.
            anabola steroider, dels från
          </note>
          <note>
            Afrika, dels från västvärlden. Dock räcker det inte med tillgång
            på narkotika för att det skall bli en epidemi. Det krävs också
            reklam, att drogandet uppfattas av ungdomarna som en attraktiv
            livsstil --
          </note>
          <note>
            en livsstil förbunden med framgång i livet eller med ett bohemiskt,
            konstnärligt exklusivt utanförskap.
          </note>
          <note>
            När det gäller att få drogmissbruket att framstå som attraktivt
            handlar det nästan enbart om västlig påverkan. Från USA och England
            och delvis från en del andra EG-stater får vi en massiv drogreklam,
            där olika droger förknippas med framgång
          </note>
          <note>
            (yuppien -- kokainet) eller intellektuellt och konstnärligt bohemeri
            (rave--ecstacy, LSD).
          </note>
          <note>
            Denna västvärldsreklam gör ju att narkotikaprofitörerna från
            andra håll i världen får avsättning för sina produkter utan att
            ha någon stor reklamapparat.
          </note>
          <note>
            Vid sidan om de insatser som tull och polis gör för att stoppa
            inflödet, varifrån det än kommer, måste man slå hårt mot den reklam
            för drogerna som sprids genom västliga massmedia och genom vulgärpropagande
            som förts i EG:s kölvatten. Det är ju inte EG:s sociala problem
            som vi skall ta över, utan dess kultur.
          </note>
          <note>
            Nu i arbetslöshetstider riskerar ju livsstilar som går ut på
            att vara utanför samhället att bli en lösning för ungdomar som
            inte känner att det finns en framtid för dem. Kan man inte vara
            bäst på att vara bäst, kan man kanske vara bäst på att vara sämst!
          </note>
          <note>
            Herr talman! Ungdomar är experter på att uppfatta varje tvetydighet
            i de vuxnas agerande. Och tvetydigheterna har blivit allt fler.
            I Stockholm finns det gott om svartklubbar som mer eller mindre
            är narkotikaindränkta. På dessa klubbar finns en del av nöjesvärldens
            etablissemang. När det sedan ges underfundigt formulerad narkotikareklam
            i diverse lokalradioutsändningar uppfattas lätt restriktionerna
            när det gäller narkotikan som ett påfund av tråkiga förbudsmakare.
          </note>
          <note>
            Ny demokrati, som är ett parti som i övrigt är emot
          </note>
          <note>
            Reglerings- och förbudssverige, vill här klart markera att här
            skall det minsann vara förbud och regler.
          </note>
          <note>
            Jag vill få bort den maktlöshet som nu råder mot svartklubbarna
            och den förtäckta narkotikareklamen. En svårighet är givetvis
            att det är så få som öppet säljer narkotika. På t.ex.
          </note>
          <note>
            Frihetsfrontens klubb har det gjorts narkotikabeslag upprepade
            gånger, utan att det gått att bevisa att klubben uppmuntrar till
            försäljning.
          </note>
          <note>
            På Maria Ungdom har man flera gånger tagit hand om unga flickor
            i 15--16-årsåldern, som fått sin ecstacy hos Frihetsfrontens klubb.
          </note>
          <note>
            Jag skulle vilja att den moderata justitieministern tog initiativ
            till att hitta former för att polisen skall kunna stänga en klubb
            för gott. Anledningen till att jag riktar mig just till justitieministern
            är att
          </note>
          <note>
            Moderaterna under valrörelsen lade fram ett 20-
          </note>
          <note>
            punktsprogram för ett narkotikafritt samhälle, där man talade
            mycket om vad man skall göra åt narkotikaproblemet. Det är många
            med mig som undrar vart dessa ambitioner tog vägen.
          </note>
          <note>
            Anf. 4 Justitieminister GUN HELLSVIK
          </note>
          <note>
            (m):
          </note>
          <note>
            Herr talman! Vi kan inte undgå att beröras av de rapporter om
            grova brott som vi nästan dagligen möts av i massmedia. Samtidigt
            konstaterar vi att det totala antalet anmälda brott ligger på
            en oacceptabelt hög nivå. I flera uppmärksammade fall har dessutom
            ifrågasatts om rättsordningens sätt att bedöma vissa gärningar
            står i överensstämmelse med det allmänna rättsmedvetandet.
          </note>
          <note>
            Regeringen ser med stort allvar på denna situation.
          </note>
          <note>
            Det får inte råda någon tvekan om att det allmänna har både vilja
            och kraft att skydda enskilda människor mot brottsliga angrepp.
          </note>
          <note>
            Brottsligheten måste bemötas med ett brett register av åtgärder.
            Regeringen har redan lagt fram förslag om att skärpa straffet
            för ett flertal brott där den nuvarande straffskalan inte kan
            anses vara tillräcklig för de allvarligaste fallen. Vidare har
            regeringen presenterat ett första förslag om avskaffande av den
            obligatoriska halvtidsfrigivningen. Ett ytterligare område där
            ett konkret förslag till lagändring lagts fram är bekämpningen
            av narkotikamissbruket. Det skall bli möjligt att med större kraft
            ingripa mot sådan befattning med narkotika som består i eget bruk.
          </note>
          <note>
            För närvarande remissbehandlas ett förslag till sänkt promillegräns
            och skärpning av påföljden för grovt rattfylleri. Så snart remisstiden
            löpt ut kommer regeringen att skyndsamt bereda frågan om ändrad
            lagstiftning på området.
          </note>
          <note>
            En viktig del i kriminalpolitiken består i att utforma påföljdssystemet
            på sådant sätt att ett utdömt straff både kan utgöra en i allmänhetens
            ögon rimlig reaktion på ett brott och samtidigt förmå den dömde
            att ändra sin livshållning, så att risken för fortsatt kriminalitet
            minimeras. Det finns i detta sammanhang anledning att överväga
            om villkorligt fängelse skall införas och hur samhällstjänst kan
            bli ett permanent inslag i påföljdssystemet. En annan fråga som
            måste övervägas är införande av elektronisk övervakning som ett
            element i påföljderna.
          </note>
          <note>
            Vi vet att ett kriminellt beteende ofta grundläggs i tidig ålder.
            Det är därför särskilt viktigt att brott som begås av ungdomar
            möts med fasthet. Bland de frågor som vi måste ta ställning till
            -- och som kommer att behandlas i ett betänkande från
          </note>
          <note>
            Ungdomsbrottskommittén senare i vår -- kan nämnas fördelningen
            av uppgifter mellan socialtjänsten och rättsväsendet, vilka reaktioner
            som kan vara lämpliga för att motverka fortsatt brottslighet hos
            ungdomar och om särskilda regler bör gälla för ungdomsbrottmål.
            Utgångspunkten här bör vara att reaktionerna kommer tidigt och
            är fasta och tydliga.
          </note>
          <note>
            En typ av brottslighet som berör oss alla särskilt illa är sexuella
            och andra övergrepp mot barn. För de allra flesta människor framstår
            det som motbjudande och helt främmande att låta ett barn ta del
            i en vuxens sexuella handlingar. Likväl vet vi att detta förekommer
            i inte obetydlig omfattning.
          </note>
          <note>
            Samhällets inställning till sådana övergrepp måste vara alldeles
            klar -- dessa kan inte under några förhållanden accepteras, och
            det är alltid den vuxne som bär hela ansvaret för dem.
          </note>
          <note>
            I brottsbalkens regler om sexualbrott har för inte så länge sedan
            genomförts ändringar för att särskilt markera allvaret i övergrepp
            mot barn. För närvarande sker inom Justitiedepartementet en översyn
            av reglerna om preskription av sexualbrott.
          </note>
          <note>
            Det finns också anledning att överväga såväl rubriceringen som
            straffskalan för sådana sexuella övergrepp mot barn som inte omfattas
            av våldtäktsparagrafen.
          </note>
          <note>
            För att straffbestämmelserna och påföljdssystemet skall kunna
            fylla sin funktion i kampen mot brottsligheten måste andelen uppklarade
            brott öka väsentligt i förhållande till i dag. Detta är framför
            allt en uppgift för polisen. Regeringen har redan vidtagit åtgärder
            för att undvika brist på utbildade polismän. Det uppsatta målet
            för antalet poliser kommer att vara uppnått redan efter nästa
            budgetår. Polisens resurser måste nu i större utsträckning inriktas
            på att utreda och förebygga brott. Det är viktigt att polisen
            i detta sammanhang blir mer synlig i samhället och därmed tydlig
            i sin roll att skydda allmänheten mot brott. Det är också viktigt
            att polisen utvecklas vad gäller metoder och organisation för
            att kunna hålla jämna steg med den kvalificerade brottsligheten.
          </note>
          <note>
            Ett område som kräver särskilda insatser från polisens sida är
            bekämpningen av den ekonomiska brottsligheten. Jag har tidigare
            här i kammaren redovisat vilka åtgärder som regeringen vidtagit
            och avser att vidta för att förstärka de rättsvårdande myndigheternas
            förutsättningar i detta avseende.
          </note>
          <note>
            En bärande tanke här är att ta till vara den kompetens som finns
            hos skilda myndigheter och andra på ett bättre och mera rationellt
            sätt än för närvarande. Arbetet med att komma till rätta med den
            ekonomiska brottsligheten är emellertid inte begränsat till kriminalpolitikens
            område. En stor del av den ekonomiska brottslighet som utreds
            i dag har sin grund i tidigare förd felaktig ekonomisk politik
            och ett alltför högt skattetryck. Den ändrade inriktning som regeringen
            står för på detta område bör minska förutsättningarna för ekonomisk
            brottslighet av den typ som har blivit vanlig under senare år.
          </note>
          <note>
            Strävandena att bekämpa brottsligheten får dock inte ges en sådan
            inriktning att rättssäkerheten äventyras. I debatten har ibland
            gjorts gällande att man allmänt sett bör sänka de beviskrav som
            gäller för fällande dom i brottmål. Jag ställer mig helt avvisande
            till en sådan tanke. Möjligheten att låta en person undergå straff
            utgör samhällets yttersta maktmedel. Det utgör en fundamental
            princip i alla rättssamhällen att detta medel inte tillgrips i
            andra fall än då det med tillräcklig säkerhet kan konstateras
            att den misstänkte har gjort sig skyldig till det brott som han
            är misstänkt för. Att frånträda denna princip skulle förfela strafflagstiftningens
            syfte och leda till att oskyldiga skulle straffas.
          </note>
          <note>
            En bättre väg är att komma till rätta med sådana situationer
            där beviskraven i dag kan ge resultat som rimmar illa med det
            allmänna rättsmedvetandet kan vara att införa vissa nya straffbud.
            Jag har nyligen mottagit en rapport som tar upp vissa frågor med
            anledning av det s.k.
          </note>
          <note>
            Lindome-fallet. I rapporten föreslås att även underlåtenhet att
            ingripa mot ett grovt brott samt vissa former av efterföljande
            medhjälp till ett brott straffbeläggs. Jag kommer att noggrant
            överväga dessa förslag. Tanken att påbjuda en rimlig handlingsplikt
            rimmar väl med det ansvar som vi vill ge enskilda medborgare i
            ett fritt samhälle.
          </note>
          <note>
            Det kommer emellertid dess värre alltid att kunna uppstå fall
            då en gärningsman blir frikänd i domstol eftersom det inte går
            att bevisa hans skuld. Vad som då är viktigt att komma ihåg är
            att domstolen endast konstaterat att bevisningen inte är tillräcklig
            för att ett straffrättsligt ingripande skall vara försvarbart.
            Det innebär inte att det inte finns något brottsoffer.
          </note>
          <note>
            Ett brottsoffer skall alltid behandlas med respekt och medkänsla.
            Offret skall kunna få stöd och hjälp även om det i ett enskilt
            fall inte går att fälla någon gärningsman till ansvar. För att
            stödja och hjälpa behöver man inte ställa några höga beviskrav.
          </note>
          <note>
            Brottsofferfrågorna bereds inom en särskild arbetsgrupp inom
            Justitiedepartementet. Bland de förslag som för närvarande är
            aktuella på området kan nämnas en utvidgad rätt till målsägandebiträde
            och förbättrat rättsligt bistånd vid brott som begåtts utomlands.
            En försöksverksamhet med livvakt för hotade kvinnor pågår.
          </note>
          <note>
            Men hänsyn till vad jag inledningsvis har anfört, har jag förståelse
            för att det finns en otålighet när det gäller det allmännas insatser
            för att bekämpa brottsligheten. Regeringens arbete på detta området
            sker emellertid målmedvetet. Liksomn när det gäller annan lagstiftning
            måste lagändringar inom straffrätten beredas noggrant. Det är
            viktigt att den lagstiftning som antas på området är väl genomtänkt
            och väl förankrad i rättsmedvetandet.
          </note>
          <note>
            Endast på detta sätt kan den långsiktigt bidra till att minska
            brottsligheten.
          </note>
          <note>
            Slutligen vill jag framhålla att många av de åtgärder som har
            betydelse för att nedbringa brottslighet och skapa rättstrygghet
            ligger utanför strafflagstiftningens område. Det är främst inom
            familjen och i skolan som människor fostras till ansvarskännande
            individer. Lagstiftningen kan aldrig ersätta den normbildning
            som måste ske hos individen. Lagen kan endast utgöra ett stöd.
            Ökad medvetenhet kring de problem som ligger till grund för brottsligheten
            och uppmuntran till engagemang och ansvarstagande hos enskilda
            utgör oundgängliga komplement till en fast och konsekvent genomförd
            kriminalpolitik.
          </note>
          <note>
            Anf. 5 KARL GUSTAF SJÖDIN (nyd)
          </note>
          <note>
            replik:
          </note>
          <note>
            Herr talman! Det är riktigt som justitieministern säger att förslag
            har lagts fram om att skärpa lagstiftningen på narkotikaområdet.
            Fängelse läggs in i straffskalan för konsumtion av narkotika.
          </note>
          <note>
            För cirka tio år sedan förklarade
          </note>
          <note>
            Socialdemokraterna, via Ingvar Carlsson, krig mot knarket. Det
            gick sedan fem år innan bruket av narkotika kriminaliserades.
            Efter ytterligare fem år införs fängelse i straffskalan. Skall
            det gå fem år mellan varje sådan åtgärd? Med hänsyn till de liberala
            tongångarna om narkotikan måste det ske en starkare markering
            från regeringens sida.
          </note>
          <note>
            Jag har även noterat att justitieministern har tagit initiativ
            till att diskutera godtrosförvärvslagen. Jag har i tidigare debatter
            sagt att åklagarens bevisbörda är stor. Just på detta område sätter
            domstolarna större tilltro till den misstänkte än till framlagda
            bevis av åklagaren och vad vittnen har vidimerat. Det är stötande.
          </note>
          <note>
            Jag lovordar det initiativ justitieministern har tagit på det
            här området. Men jag efterlyser också en starkare markering när
            det gäller narkotika och den liberalisering som genomsyrar landet.
            Jag noterar tyvärr att moderata ungdomsförbundets ordförande i
            Norrbotten har väckt motioner om att släppa cannabis och marijuana
            fritt. Det är just sådana tendenser jag är orolig för.
          </note>
          <note>
            Anf. 6 Justitieminister GUN HELLSVIK
          </note>
          <note>
            (m):
          </note>
          <note>
            Herr talman! Karl Gustaf Sjödin påpekar att det har tagit fem
            år mellan att åtgärder har vidtagits.
          </note>
          <note>
            Jag får påpeka att den borgerliga regeringen har suttit vid makten
            ett år och har redan lagt fram ett färdigt förslag om förändringar.
            Det är inte första gången vi agerar. Från den moderata riksdagsgruppens
            sida har det ständigt väckts motioner om skärpt syn på narkotika.
            Men först i och med att vi har kommit i regeringsställning tillsammans
            med likasinnade har vi haft den formella möjligheten att lägga
            fram en proposition.
          </note>
          <note>
            Anf. 7 KARL GUSTAF SJÖDIN (nyd)
          </note>
          <note>
            replik:
          </note>
          <note>
            Herr talman! Jag glömde inledningsvis att hälsa justitieministern
            välkommen till denna debatt. Jag tror att det är första gången
            hon deltar i den allmänpolitiska debatten. Det är trevligt att
            ha en fackminister att debattera med.
          </note>
          <note>
            Visst! Jag har noterat att moderater har väckt många motioner
            i ärendet, bl.a. om 20-
          </note>
          <note>
            punktsprogrammet.
          </note>
          <note>
            Vill justitieministern ta initiativ till att ge polisen möjligheter
            att stänga svartklubbarna?
          </note>
          <note>
            Fastighetsägarna skulle t.ex. kunna ges rätt att omedelbart vräka
            svartklubbarna eller bli skyldiga att avhysa dem. Det finns en
            del åtgärder som kan diskuteras. Det är klart otillfredsställande
            att svartklubbarna finns och att man där under täckmanteln av
            att ha trevligt och roligt bjuder ut narkotika till våra ungdomar,
            främst flickor, som sedan hamnar på Maria ungdomsklinik.
          </note>
          <note>
            Anf. 8 Justitieminister GUN HELLSVIK
          </note>
          <note>
            (m):
          </note>
          <note>
            Herr talman! Jag hoppas att Karl Gustaf Sjödin har noterat att
            vi från Justitiedepartementets sida just har lagt fram ett förslag
            som skall öka möjligheterna för fastighetsägare att vräka bl.a.
          </note>
          <note>
            denna typ av hyresgäster. Jag hoppas också att Karl
          </note>
          <note>
            Gustaf Sjödin inte i andra sammanhang stämmer in i den kör som
            gör allt för att kritisera detta förslag och peka enbart på problem.
          </note>
          <note type="speaker">
            Anf. 9 LARS-ERIK LÖVDÉN (s) replik:
          </note>
          <note>
            Herr talman! Jag noterade att Karl Gustaf Sjödin och justitieministern
            förde en diskussion om narkotikapolitiken. Vi har sedan en lång
            tid tillbaka i Sverige fört en mycket restriktiv narkotikapolitik.
          </note>
          <note>
            Det har också lett till en utveckling i Sverige som klart avviker
            från vår omvärld i fråga om narkotikamissbruket. Vi har haft en
            bättre situation i Sverige.
          </note>
          <note>
            Jag känner samma oro som K G Sjödin för de allt starkare röster
            som gör sig gällande i debatten och som kräver legalisering av
            vissa typer av narkotikapreparat. Jag tycker att det är välgörande
            att justitieministern tar avstånd från sådana tankar som förekommer
            framför allt inom hennes eget partis ungdomsförbund. Jag tycker
            att vi som känner ansvar för narkotikasituationen måste tydligt
            markera att vi inte accepterar en sådan utveckling. Vi får ta
            den debatten på ett hårt, tufft och fränt sätt mot dem som kräver
            legalisering.
          </note>
          <note>
            Justitieministern berörde i sitt anförande den ekonomiska brottsligheten.
            Jag konstaterar att även om justitieministern säger sig ha ett
            engagemang i kampen mot den ekonomiska brottsligheten, har det
            tyvärr inte tagit sig uttryck i form av åtgärder.
          </note>
          <note>
            Det finns i dag 16 700 poliser. 200 av dem sysslar med bekämpandet
            av den ekonomiska kriminaliteten. Riksåklagaren säger att situationen
            är löjeväckande. Rolf Åbjörnsson, konkursförvaltaren, säger att
            hela systemet har kollapsat. Vad gör då justitieministern? Jo,
            hon avsätter 5 miljoner kronor till Riksåklagaren för att tillskapa
            en särskild utredningsgrupp.
          </note>
          <note>
            Här sätter samhället in miljard efter miljard för att rädda bankerna.
            Men vi har inte råd att sätta in mer än 5 miljoner kronor mera
            i ökade resurser för att bekämpa den ekonomiska kriminaliteten.
            Jag tycker att det är ynkedom. Socialdemokraterna har presenterat
            ett omfattande program som mycket snabbt skulle få effekter i
            form av en bättre brottsbekämpning. Jag skulle gärna se att justitieministern
            inför kompletteringspropositionen tar upp ett resonemang med finansministern
            om att få litet större utrymme i sin budget för ett kraftfullt
            program i det avseendet.
          </note>
          <note>
            Jag ställde i mitt inledningsanförande en fråga till justitieministern
            om beläggningssituationen på anstalterna. Jag skulle gärna vilja
            att hon kommenterade den frågan i hennes nästa replik. Vi har
            nu en överbeläggning på kriminalvårdsanstalterna. Det kan leda
            till en mycket brutalare miljö på anstalterna, som i sin tur föder
            ny kriminalitet med ökad återfallsbenägenhet. Jag tycker att justitieministern
            mycket snabbt bör återkomma till riksdagen med en redogörelse
            för vad hon tänker göra för att åstadkomma en bättre situation
            på anstalterna och som möjliggör en ökad differentiering av de
            intagna.
          </note>
          <note>
            Anf. 10 Justitieminister GUN HELLSVIK
          </note>
          <note>
            (m):
          </note>
          <note>
            Herr talman! Lars-Erik Lövdén känner säkerligen, precis som han
            säger, ett stort ansvar för narkotikaproblemen. Jag tror inte
            att Lars-Erik
          </note>
          <note>
            Lövdén och Socialdemokraterna i allmänhet riktigt har förstått
            allvaret. Även om Sverige inte är lika illa ute som många andra
            länder är, tycker jag de problem Sverige har är stora.
          </note>
          <note>
            Det var många som på 60-talet varnade för utvecklingen i Sverige.
            Etablissemanget trodde inte på varningarna. Men det de varnade
            för är just den situation som råder i dag. Det är regeringen som
            nu lägger fram ett förslag som skall ge möjlighet att få tag i
            unga människor på väg in i missbruk. Detta krav har vi moderater
            ställt år efter år. Men den dåvarande socialdemokratiska majoriteten
            ville inte ställa sig bakom kravet. Jag utgår från att ni socialdemokrater,
            när ni nu är i opposition, kommer att ställa er bakom vårt förslag
            till ändrad narkotikastrafflag.
          </note>
          <note>
            Jag tror aldrig att Lövdén och jag kommer att bli överens i debatten
            när det gäller den ekonomiska brottsligheten. Jag vill gärna påpeka
            att i
          </note>
          <note>
            Socialdemokraternas egen ekonomiska motion talas det om vad som
            hände under de socialdemokratiska åren 1986--1991. Antalet anmälda
            ekonomiska brott ökade med 28 %, och andelen ärenden som gick
            från polis till åklagare minskade från 51 % till 35 %. Vad som
            inte står i motionen är att under de socialdemokratiska åren minskades
            polisens resurser för ekobrottsbekämpning med 7 %. Vad som inte
            heller står i motionen är att den överenskommelse som träffades
            i höstas på grund av den ekonomiska krisen innehöll ett sparbeting
            för
          </note>
          <note>
            Justitiedepartementet på 500 miljoner kronor. Det var inte regeringens
            önskemål. Det var ett socialdemokratiskt önskemål som vi accepterade
            för att få en överenskommelse. Jag kan inte se att
          </note>
          <note>
            Socialdemokraternas krav om att lägga på 100
          </note>
          <note>
            miljoner kronor är något annat än ett spel för gallerierna. Det
            är inte seriöst.
          </note>
          <note>
            Riksåklagaren har begärt exakt 6 miljoner kronor extra i anslag.
          </note>
          <note type="speaker">
            Anf. 11 LARS-ERIK LÖVDÉN (s) replik:
          </note>
          <note>
            Herr talman! Våldsbrottsligheten ökade kraftigt i fjol. Vi fick
            en 20-procentig ökning av mord, dråp och misshandel med dödlig
            utgång. Antalet våldtäkter ökade med 21 %. Misshandelsbrotten
            ökade med 12 %.
          </note>
          <note>
            Jag tänker inte lägga den moderate justitieministern till last
            för att denna ökning har skett. Jag säger inte att det är regeringens
            fel att det under 1992 blev en dramatisk ökning av våldsbrottsligheten.
            Därför vill jag inte heller höra att det är Socialdemokraternas
            fel att den ekonomiska brottsligheten ökade så kraftigt under
            några år på 80-talet.
          </note>
          <note>
            Däremot tar jag på mig ansvaret att resurserna för att bekämpa
            den ekonomiska kriminaliteten gick ner i slutet av 80-talet. Det
            var en följd av att vi decentraliserade resursanvändningen inom
            polisväsendet och överlät till de lokala polisdistrikten att själva
            disponera över sina resurser. Det ledde till en omprioritering
            ute i landet. De lokala polisdistrikten följde inte statsmakternas
            intentioner.
          </note>
          <note>
            Det är därför vi nu motionerar om ett samlat tag med en central
            ledning, en särskild organisation, för denna typ av brottsbekämpning.
            Vi har lagt fram ett förslag om ett ökat utrymme om 100
          </note>
          <note>
            miljoner kronor för att effektivisera kampen mot ekobrottslighet.
            Men vi konstaterar att regeringen inte tycks vara intresserad
            av att på någon punkt gå oss till mötes i det avseendet. Jag tycker
            att det är beklagligt.
          </note>
          <note>
            Så till frågan om narkotikasituationen. Vi tar det problemet
            på utomordentligt stort allvar. Det har vi gjort även under vår
            regeringstid. Jag tror att justitieministern är litet blåögd.
            Hon tror att man med en enkel lagstiftningsåtgärd kan komma åt
            narkotikamissbruket. Det vore väl för bra. Men problemen är mycket
            större än så.
          </note>
          <note>
            Justitieministern måste när det gäller narkomanvården sätta sig
            in i vad som för närvarande händer ute i landets kommuner.
          </note>
          <note>
            Narkomanvården är på väg att raseras. I Stockholm halveras resurserna.
            I Malmö har narkomanvården totalt splittrats upp. Runt om i landets
            kommuner pågår en successiv nedrustning av samhällets insatser
            gentemot narkotikamissbruket.
          </note>
          <note>
            Narkotikapolitiken står på två ben. Vi har en restriktiv narkotikapolitik
            med polisiära medel och rättsväsendets medel, men också med en
            väl utbyggd vård och behandling för dem som är narkotikamissbrukare.
            Om det ene benet faller, faller också hela upplägget av narkotikapolitiken.
          </note>
          <note>
            Då riskerar vi att få samma utveckling som i vår omvärld.
          </note>
          <note>
            Jag tror inte att justitieministern skall göra det så enkelt
            för sig att hon tror att införandet av fängelse i straffskalan
            för eget bruk skall lösa problemen i det här avseendet.
          </note>
          <note>
            Anf. 12 Justitieminister GUN HELLSVIK
          </note>
          <note>
            (m):
          </note>
          <note>
            Herr talman! Rent fysiskt är jag, precis som Lövdén säger, blåögd,
            men jag tror inte att jag är speciellt blåögd mentalt.
          </note>
          <note>
            Jag är väl medveten om att man inte skall tro att man bara kan
            lagstifta bort problem i samhället.
          </note>
          <note>
            Det säger jag i alla sammanhang. Det är helt andra åtgärder som
            är av störst betydelse. Jag sade också i mitt anförande här i
            dag att lagstiftningen bara kan bli ett komplement.
          </note>
          <note>
            När det sedan gäller narkomanvården, är vi väl medvetna om de
            påståenden som nu också kommer från Lars-Erik Lövdén om nedrustningen
            i kommunerna. Därför är också vår socialminister
          </note>
          <note>
            Bengt Westerberg mycket angelägen om att följa upp utvecklingen.
            Den följs ständigt. Det är faktiskt en missuppfattning att vi
            har en egentlig nedrustning.
          </note>
          <note>
            Det har vuxit upp en mängd olika vårdhem av alla de slag. Detta
            har skapat en överkapacitet. När man inte fyller alla dessa hem
            ger det intrycket av en nedrustning, men i praktiken är det inte
            så. Om det skulle visa sig att det blir en nedrustning måste vi
            från centralt håll se vilka åtgärder som kan vidtas. Det är helt
            rätt att utan vård kommer vi inte särskilt långt i kampen mot
            narkotika.
          </note>
          <note>
            När det gäller vårt förslag till skärpning av narkotikastrafflagen,
            är det viktigt för mig att påpeka att skälet till att vi för in
            fängelse i straffskalan är att vi skall få en laglig möjlighet
            att få bevis för narkotikabruk. Det är särskilt intressant hos
            unga människor. Det är också för att vi skall få en laglig möjlighet
            att döma till vård. Den möjligheten finns inte med dagens system.
            Den borde ha funnits för länge sedan. Då hade vi säkert inte kunnat
            rädda alla, men vi hade säkerligen kunnat hindra åtskilliga unga
            människor från att fastna i ett narkotikaberoende.
          </note>
          <note type="speaker">
            Anf. 13 BRITTA BJELLE (fp):
          </note>
          <note>
            Herr talman! Kriminalpolitiken under 1970-talet och början av
            1980-talet har till stor del präglats av reformer inom kriminalvården
            som främst tagit sikte på gärningsmannen. Brottsoffrens situation
            har därigenom kommit i skuggan av gärningsmannens. De senaste
            årens debatt har emellertid medfört ett starkt ökat intresse för
            brottsoffrens situation.
          </note>
          <note>
            Ett antal åtgärder i syfte att förbättra brottsoffrens ställning
            har också vidtagits. Folkpartiet har varit pådrivande till många
            av dessa reformer. Jag skulle vilja nämna några.
          </note>
          <note>
            Besöksförbudet ger en trakasserad kvinna skydd så till vida att
            den som förbudet avser inte får uppehålla sig i närheten av kvinnans
            bostad eller arbetsplats.
          </note>
          <note>
            Ett annat exempel är rätten till målsägandebiträde.
          </note>
          <note>
            Målsägandebiträdet ger i princip vid alla sexualbrott och vid
            vissa misshandelsbrott stöd och hjälp till det utsatta brottsoffret
            vid förundersökning och rättegång. Men även sådana administrativa
            regler som rätt till kvarskrivning och identitetsbyte är viktiga
            reformer för utsatta kvinnor.
          </note>
          <note>
            Införandet av försöksverksamhet med livvaktsskydd för hotade
            kvinnor är ytterligare en reform där vi tagit ett stort steg framåt.
            Som en följd av införandet av livvaktsskydd har polisen dessutom
            tagit fram en väska med skyddsutrustning som bl.a. innehåller
            en bärbar telefon och larm.
          </note>
          <note>
            Polisen lånar ut dessa väskor till de hotade kvinnor som så önskar.
          </note>
          <note>
            Utöver det som redovisats finns naturligtvis mycket mer att göra.
            När det gäller målsägandebiträde, borde det vara möjligt att ha
            rätt till sådant även när brotten har förövats utomlands. Den
            kvinna som blir utsatt för sexualbrott utomlands har en mycket
            svår situation. Allt är främmande, från språk till själva rättsförfarandet.
            Det borde vara rimligt att en kvinna från vårt land som råkar
            ut för sexualbrott utomlands har möjlighet att erhålla samma stöd
            som den som utsätts för motsvarande brott i Sverige.
          </note>
          <note>
            När det gäller sexualbrotten finns det ett område som också är
            angeläget att förändra. Det är preskriptionstiderna.
          </note>
          <note>
            Många barn utsätts för övergrepp under hela sin barndom och kan
            inte komma ur sin svåra situation.
          </note>
          <note>
            Först när de blir äldre vågar och orkar de ta itu med de problem
            som övergreppen orsakat. När de väl gör det är det viktigt att
            de får samhällets stöd som bekräftar att samhället inte accepterar
            övergrepp på barn.
          </note>
          <note>
            I många fall kan emellertid brotten ha hunnit preskriberas. Eftersom
            sexuella övergrepp på barn är en så speciell typ av brottslighet,
            kan det vara rimligt att preskriptionstiderna för dessa brott
            förlängs.
          </note>
          <note>
            Det är också känt att barn som utsätts för sexuella övergrepp
            lätt kan glida över till prostitution i vuxen ålder. Det är därför
            angeläget att frågan om prostitutionen på nytt blir föremål för
            utredning och att frågan om kriminalisering prövas i det sammanhanget.
          </note>
          <note>
            När det gäller sexuella övergrepp på barn, har massmedia vid
            flera tillfällen på senare tid lyft fram mål som för det stora
            flertalet medborgare framstår som stötande. Jag tänker nämna ett
            par exempel.
          </note>
          <note>
            Vi har den trettonåriga flickan som våldtogs och som blev gravid
            av våldtäkten. Där menar
          </note>
          <note>
            Trollhättans tingsrätt att trettonåringens vuxna utseende gjorde
            att våldtäkten inte kunde bedömas som grov.
          </note>
          <note>
            Ett annat exempel är när en sextiofemårig man håller fast en
            åttaårig flickas armar, lägger sig på henne och har samlag med
            henne. Domstolen anser inte att det är våldtäkt, utan sexuellt
            umgänge med barn.
          </note>
          <note>
            Vad är det som gör att vi gång på gång undrar om barn är tillräckligt
            skyddade enligt vår lagstiftning?
          </note>
          <note>
            Jag tror att det delvis beror på att sexuella övergrepp på barn
            länge varit ett sådant tabubelagt område i Sverige, och att målen
            därmed varit så få att hållbarheten i vår lagstiftning sällan
            har satts på sin spets.
          </note>
          <note>
            När nu allt fler kvinnor offentligt törs tala om vad de själva
            och deras barn varit utsatta för ökar antalet mål och lagstiftningens
            hållbarhet prövas.
          </note>
          <note>
            Därför är det särskilt angeläget att vi noga följer upp om lagstiftningen
            ger tillräckligt skydd för barn.
          </note>
          <note>
            När det gäller den trettonåriga flickan, har lagstiftningen för
            våldtäkt nyligen ändrats. Genom en lagändring som trädde i kraft
            den 1 juli 1992 har våldtäktsoffrets låga ålder förts in som en
            omständighet som skall eaktas särskilt vid bedömandet av om ett
            sådant brott är grovt.
          </note>
          <note>
            När det gäller åttaåringen, ansåg domstolen inte att brottet
            var våldtäkt, utan sexuellt umgänge med barn. Även här menar jag
            att lagstiftningen borde förändras så att små barn som utsätt
            för sexuella övergrepp och där våldtäkt inte kan styrkas, i vilket
            fall som helst har samma skydd som våldtäktsoffer eller små barn
            som utsätts för incest.
          </note>
          <note>
            Nu i februari kommer för första gången en brottsofferriksdag
            att äga rum här i Sverige. Den skall genomföras här i riksdagshuset.
            I och med den manifestationen har brottsoffrens situation för
            lång tid framåt blivit en självskriven del av svensk kriminalpolitik.
          </note>
          <note type="speaker">
            Anf. 14 KJELL ELDENSJÖ (kds):
          </note>
          <note>
            Herr talman! I mitt anförande vill jag huvudsakligen uppehålla
            mig vid allmänhetens förtroende för rättsväsendet och samspelet
            mellan allmänheten och rättsväsendet.
          </note>
          <note>
            Ett gott samhälle är, om man bortser från materiella ting, präglat
            av omsorg, såväl kollektiv som individuell, av gemenskap, hjälpsamhet,
            kärlek och överhuvud taget alla de goda egenskaper som inte kan
            mätas i prylar, ledighet och liknande.
          </note>
          <note>
            Det goda samhället får vi då vi alla tillsammans arbetar för
            det goda samhället. Därför är det också viktigt att vi för samhällsbygget
            har en god sammanhållen etisk grund att bygga på.
          </note>
          <note>
            För oss i Sverige är det naturligt att bygga på vårt västerländska
            kristna kulturarv som etisk bas.
          </note>
          <note>
            Detta är inte att påtvinga någon en viss religion, utan ett naturligt
            sätt att lära ut, ta till sig och föra vidare enkla levnadsregler.
            Det är regler som gör att vi, om de efterlevs, får ett fast men
            ändå harmoniskt samhälle att leva i.
          </note>
          <note>
            Principer som ''Du skall icke stjäla!'', ''Du skall icke bära
            falskt vittnesbörd!'', ''Du skall icke begå äktenskapsbrott!''
            eller en ansats som ''Allt vad ni vill att människorna skall göra
            er, det skall ni också göra dem!'' är goda regler i samhällsbyggandet.
          </note>
          <note>
            Med tanke på brottsutvecklingen i vårt land är det viktigt att
            ytterligare aktualisera sådana goda insatser och regler som jag
            nämnt, att få till stånd en uppryckning i etiskt och moraliskt
            hänseende. Det måste ske i hemmen, i daghem och i skola.
          </note>
          <note>
            Vi måste fostra våra barn och ungdomar till ansvar och ett bra
            levnadsmönster och givetvis själva vara föredömen. Detta skulle
            på sikt bidra till att pressa tillbaka brottsligheten. Om detta
            misslyckas, är jag rädd för att vi får ett moraliskt budgetunderskott
            som är minst lika allvarligt som det ekonomiska.
          </note>
          <note>
            Herr talman! Den brottslighetsutveckling som vi haft och har
            i Sverige tror jag i mycket hänger samman med en förslappad uppfostran,
            felaktig idealbildning och etisk vilsenhet. Tills vi får effekter
            av positiva förändringar i dessa avseenden är det viktigt att
            vi på ett effektivare sätt bekämpar brottsligheten i den situation
            där vi nu befinner oss.
          </note>
          <note>
            Allmänhetens förtroende för rättsväsendet får inte sjunka mer
            än det redan gjort! Detta skulle i så fall kunna få mycket farliga
            följder.
          </note>
          <note>
            För att klara detta måste ansvariga politiker, rättsansvariga
            och rättsväsendet i övrigt på ett markerat sätt ta tag i sådana
            saker som folk i allmänhet, inte utan anledning, tycker är uppåt
            väggarna i det svenska rättssamhället. Några exempel:
          </note>
          <note>
            1. Sexuella övergrepp mot barn måste alltid föranleda markerade
            och hårda straff. Något annat är ur allmänhetens synpunkt inte
            acceptabelt.
          </note>
          <note>
            2. Att två eller flera kan vara inblandade i mord och sedan skylla
            på varandra, så att ingen blir dömd, är naturligtvis oerhört stötande.
            Även i sådana fall måste rättsväsendet komma fram till lösningar
            som gör att den eller de skyldiga straffas.
          </note>
          <note>
            3. Att inte butiksägare genom videokameror passivt skall få skydda
            sina affärer mot brottslighet, utan då riskerar att själva bli
            straffade, är givetvis inte tillfredsställande.
          </note>
          <note>
            4. Att rattfyllerist som orsakar annans död skall slippa undan
            med annan dom än den som motsvarar dråp, är inte heller tillfredsställande
            och känns naturligtvis mycket cyniskt för de anhöriga till den
            omkomna.
          </note>
          <note>
            I detta sammanhang vill jag också framhålla att alkohol och bilkörning
            över huvud taget inte hör ihop. Enligt min mening är det därför
            dags att pröva nollpromillegräns för rattonykterhet.
          </note>
          <note>
            Signalerna måste vara mycket tydliga, och därför är nollgräns
            egentligen det enda riktiga, anser jag.
          </note>
          <note>
            En annan sak i rattfyllerisammanhang är att beslagtagande av
            bilen egentligen borde vara regel vid ertappande för rattfylleri!
            Brottslingen måste helt enkelt fråntas sitt farliga vapen.
          </note>
          <note>
            Herr talman! Det finns många exempel på rättssituationer som
            folk i allmänhet upplever som upprörande, men det får här räcka
            med dem jag relaterat. Jag vet att Justitiedepartementet verkligen
            har tagit tag i en del av de saker som jag har räknat upp. Det
            tycker jag är bra, och det är nödvändigt. Det är viktigt att rättsmaskineriet
            på allvar fortsätter med detta, så att man kan upprätthålla en
            god relation till allmänheten och att allmänheten har förtroende
            för rättsväsendet.
          </note>
          <note>
            Herr talman! När det gäller att skydda mot eller förebygga brott
            bör samhället i än större utsträckning än i dag ta till vara möjlig
            hjälp från allmänheten. Folk bör uppmuntras till att vid brott
            eller misstanke om brott: Larma -- Iaktta -- Vittna!
          </note>
          <note>
            Jag tror att om vanligt folk förmås bli mera uppmärksamma och
            villiga att hjälpa polisen i dess svåra uppgift att spåra brottslingar,
            kan allmänheten bli polisens bästa vapen mot den allt mer ökande
            och grymmare brottsligheten.
          </note>
          <note>
            En organisation, Riksorganisationen mot brott --
          </note>
          <note>
            Våga Värna Varandra, har under senare år vuxit fram och utgör
            en växande förebyggande kraft mot brottslighet. Inte minst genom
            sitt projekt
          </note>
          <note>
            ''Grannsamverkan mot brott'' håller denna organisation på att
            växa upp till en folkrörelse. Det är angeläget att ta till vara
            den ideella brottsförebyggande resurs som denna ickevåldsorganisation
            innebär. Det är därför viktigt att denna rörelses utveckling inte
            hämmas på grund av medelsbrist i sin målsättning att brottsförebyggande
            aktivera medborgarna och därigenom skapa ett tryggare samhälle.
          </note>
          <note>
            Om alla goda krafter samverkar, kan vi vända brottsutvecklingen.
          </note>
          <note type="speaker">
            Anf. 15 ULF ERIKSSON (nyd):
          </note>
          <note>
            Herr talman! I riksdagen finns representanter för alla delar
            av vårt avlånga land, men när jag tittar ut över lokalen kan jag
            inte undgå att lägga märke till att väldigt många här råkar vara
            från Lund, och det tycker jag är trevligt. Norrlänningar, hallänningar,
            malmöbor och andra är självfallet också välkomna, men jag känner
            det nästan som om jag befann mig hos fullmäktige i Lund.
          </note>
          <note>
            Nu har Karl Gustaf Sjödin redovisat våra allmänna ståndpunkter
            i frågor som har att göra med rättsmedvetandet. Men en punkt som
            jag tycker hör hemma på socialförsäkringsområdet har också hamnat
            här, och jag förmodar att det är rätt att jag tar upp den nu.
          </note>
          <note>
            Jag anser att pensionsförmåner i vissa fall skall förverkas då
            någon har dömts för grova brott och i samband därmed till utvisning.
          </note>
          <note>
            I ett fall, som jag inte skall gå in på i detalj, eftersom jag
            inte får lov att göra det här i kammaren, blev en tioårig flicka
            mördad, och brottslingen, som inte var svensk medborgare, dömdes
            för mord, i två instanser, till sluten psykiatrisk vård och därefter
            till utvisning.
          </note>
          <note>
            Vad hände då? Jo, enligt uppgift från
          </note>
          <note>
            Försäkringskassan, som jag har varit i kontakt med, får mördaren
            behålla en stor del av sina pensionsförmåner, däribland ATP. Jag
            tycker att det är direkt stötande ur rättsmedvetandesynpunkt.
          </note>
          <note>
            Jag tror att allmänheten tycker det också, och jag anser att
            här måste det ske en förändring.
          </note>
          <note>
            Förhoppningsvis kommer min motion i frågan att behandlas välvilligt
            här i kammaren.
          </note>
          <note>
            Det finns också andra fall av grova brott som föranlett utvisning.
            Vi i Ny demokrati tycker att brottslingarna i många fall skall
            utvisas direkt, men om vederbörande, som i det fall jag nämnde,
            döms till sluten psykiatrisk vård, innebär det att han efter ett
            eller ett och ett halvt år är friskförklarad, åker hem till sitt
            hemland och där uppbär svensk pension under resten av sitt liv.
            Detta tycker vi är mycket stötande.
          </note>
          <note>
            Jag hoppas som sagt på en positiv behandling av min motion i
            detta ärende.
          </note>
          <note type="speaker">
            Anf. 16 JOHN BOUVIN (nyd):
          </note>
          <note>
            Herr talman, fru justitieminister och alla andra!
          </note>
          <note>
            Det är ganska bedrövligt att behöva stå här faktiskt, för jag
            kan informera hela församlingen om att
          </note>
          <note>
            John Bouvin har fått nog av detta.
          </note>
          <note>
            Till att börja med måste jag läsa i Sveriges grundlagar, för
            där står någonting om att all offentlig makt utgår från folket.
            Det måste vi ju respektera.
          </note>
          <note>
            För att vara på den säkra sidan -- jag är gammal grävmaskinist,
            så jag är van vid att alltid gardera mig -- skall jag läsa upp
            vad som står i regeringsformens andra kapitel om grundläggande
            fri- och rättigheter, första paragrafen, första punkten, som är
            väldigt viktig. Jag vill inte att herr talmannen klubbar av mig,
            om det visar sig att herr talmannen tycker att jag är oförskämd.
            Jag kommer kanske att vara det.
          </note>
          <note>
            Det står i alla fall så här: ''-- -- -- yttrandefrihet:
          </note>
          <note>
            frihet att i tal, skrift eller bild eller på annat sätt meddela
            upplysningar samt uttrycka tankar, åsikter och känslor, -- --
            --.'' Det är vad jag kommer att göra nu.
          </note>
          <note>
            När man hoppar in i detta spel -- det är ett spel och ingenting
            annat -- är det bäst att man har en ordbok med sig. Man måste
            slå upp alla konstiga ord som kommer härifrån. Jag slog bl.a.
            upp ordet politik, och då fann jag något mycket intressant. Det
            står:
          </note>
          <note>
            ''Politiken är konsten att hindra människorna från att lägga
            sig i det som angår dem.'' Det var en femetta direkt. Det är vad
            vi politiker har gjort. Vi har förhindrat alla människor från
            att lägga sig i vad som angår dem, inte minst på lagområdet. Den
            som yttrade detta var fransmannen Paul Valéry, som levde på 1800-talet.
          </note>
          <note>
            Till min glädje hörde jag att fru justitieministern sade att
            den vuxne bär hela ansvaret. Det tycker jag är bra. Det sades
            vidare att den som tittar på också skall straffas. Det tycker
            jag också är bra. Jag tycker att alla som sitter här skall straffas.
            Vad har vi stökat till i Sverige? Socialdemokraterna med
          </note>
          <note>
            Lidbom och Palme i spetsen använde på sin tid lagboken för att
            förhindra att all makt utgick från folket. Vi har tagit patent
            på det. Den saken är klar.
          </note>
          <note>
            Hur skall jag nu göra för att vi i denna sal, det är inte så
            många här, skall rycka upp oss? Jag bara undrar. Jag tycker att
            det är stor skandal. Mellan
          </note>
          <note>
            1900 och 1950 begicks det 32 mord i Sverige. Mellan
          </note>
          <note>
            1981 och 1992 begicks det i genomsnitt över 160
          </note>
          <note>
            mord per år. Det är stötande, och det vi som sitter här som bär
            skulden till detta.
          </note>
          <note>
            År 1991 kom det in över hundra nya riksdagsledamöter. Jag trodde
            i min enfald att det då skulle hända någonting. Men nej, vi bara
            acklimatiserade oss och ställde in oss i ledet. Vi är alla röstboskap
            mer eller mindre. Så illa är det. Hur skall jag då kunna påverka
            så att det blir litet fart här? Jag vet inte.
          </note>
          <note>
            Jag är gammal grävmaskinist. Som ni kanske vet är det väldigt
            ruttet i denna riksdag, både under och i.
          </note>
          <note>
            Hur gör man då? Jo, man går till botten. Vi måste då gå till
            botten i denna församling och titta på alla oegentligheter som
            har försiggått här. Det vet jag om, men man bara nonchalerar allt.
            Vilka bär det största ansvaret? Jo, det är egentligen de som tittar
            på. Därför kan man inte säga att det bara är socialdemokraterna
            utan det är även de borgerliga.
          </note>
          <note>
            Det är vi alla som bär ansvaret. Det är hög tid att vi rycker
            upp oss.
          </note>
          <note>
            Jag skall ge alla som kom in i riksdagen år 1991 en liten respit.
            Vi var över hundra stycken. Men jag uppmanar alla som har suttit
            i risdagen före 1991:
          </note>
          <note>
            Hoppa rätt ut i Strömmen. Varför? Jo, det är kallt i vattnet.
            Men ta litet hänsyn till fisken. Fisken skulle bli så förskrämd
            att den skulle hoppa rätt upp på land. Varför? Jo, jag säger --
            upp till bevis var och en, och alla ni andra som inte finns här
            -- att så mycket dynga som kommer ner i Strömmen på en gång har
            de aldrig skådat. Upp till bevis!
          </note>
          <note>
            Jag har nu ungefär en minut kvar av min taletid. Vi har ett budgetunderskott.
            Det kostar er alla skattebetalare 160 000 kr per minut, för att
            betala räntor, bara räntor. Kom ihåg detta! Fr.o.m. nu och tills
            jag slutar tala -- 160 000 kr. Detta har de olika regeringarna
            slarvat bort. Så enkelt är det. Skall man börja städa, så måste
            man städa uppifrån. Och det är härifrån. Vi måste börja titta
            på och granska oss själva. Jag är trött på detta spelet. Vi hör
            i partiledardebatter och debatter hit och dit hur man kastar skit
            och dynga på varandra. Det går bl.a. ut på att var och en är så
            duktig. Det är dags att lägga korten på bordet, kasta prestigen
            över bord och glömma partitillhörigheten.
          </note>
          <note>
            Man måste inse att de senaste 20--30 åren har gått fel, för det
            har de gjort. Gå ut på gator och torg och hör vad folket säger.
            Det har gått långt. På
          </note>
          <note>
            Karolinska sjukhuset slog två invandrare ihjäl en kvinna på 61
            år. Dessförinnan slog fyra invandrare ihjäl en norrman. Jag hoppar
            inte på invandrarna, men jag tycker att det är stor skandal att
            vi gör skillnad på människor. Var har vi demonstrationerna? Nej,
            det är ju bara svenskar och norrmän som slås ihjäl. Skärpning,
            allmän skärpning! Tack skall ni ha. Nu kör vi på. Jag hoppas att
            det blir någonting av, exempelvis nästa vecka.
          </note>
          <note>
            (Applåder)
          </note>
          <note>
            Anf. 17 Justitieminister GUN HELLSVIK
          </note>
          <note>
            (m):
          </note>
          <note>
            Herr talman! Jag blir beklämd när jag lyssnar till
          </note>
          <note>
            John Bouvin. Han gör precis samma sak som han beskyller alla
            andra för att göra. Han talar om att kammarens ledamöter och politiker
            över huvud taget kastar skit och dynga på varandra, men han gör
            själv precis samma sak.
          </note>
          <note>
            Eftersom det hör ihop med detta vill jag ta fasta på vad Kjell
            Eldensjö sade tidigare, nämligen att vi behöver moral och etik.
            Det innebär bl.a. att vi gemensamt måste försöka vara konstruktiva.
            Man skall alltid lära av misstagen, men man skall inte bara sätta
            sig ner och beklaga allt som har varit. Att lära av misstagen
            innebär också att man försöker se framåt och är konstruktiv. Om
            vi bara ägnar oss åt att klaga i Sverige blir det aldrig bra.
            Men om vi kan se den kraft som finns i varje människa, även i
            politiker, och föra upp den kraften, kan vi få en god utveckling.
          </note>
          <note type="speaker">
            Anf. 18 JOHN BOUVIN (nyd):
          </note>
          <note>
            Herr talman! Oscar Wilde sade en gång att man lär av historien
            att man inget lär av historien. Tala då om för mig hur jag skall
            göra för att få er att vakna, eftersom ni inte gör det. Lyft på
            mattan någon gång och titta hur det ser ut. Skall det vara så
            krångligt?
          </note>
          <note>
            Skall det behöva hända saker och ting här? Som jag sade tidigare
            är jag gammal grävmaskinist. Skall jag behöva åka hit med grävmaskin
            och riva detta hus för att det skall hända någonting? Sverige
            blöder.
          </note>
          <note>
            Har vi inte fattat detta? Jag anklagar er alla, inkl.
          </note>
          <note>
            mig själv. Men jag försöker göra något åt detta.
          </note>
          <note>
            Jag har fått nog, och det borde vi alla få som sitter här. Det
            har gått långt. Vi kan ta domare som exempel. Man säger att mänskligt
            har vi gjort fel, men formellt riktigt. Ta hela den grupp av människor
            som råkar illa ut i vårt rättssystem. De blir fler och fler. Jag
            blir mer och mer förtvivlad när jag träffar alla dessa människor.
            JO, JK och hela högen är ett stort skämt. Det har bara blivit
            en skyddsfaktor.
          </note>
          <note>
            Det finns en grupp till som är ena riktiga, riktiga bovar i Sverige.
            Det är samtliga chefredaktörer. De spelar med i detta spel, och
            sedan jagar de oss
          </note>
          <note>
            Nydemokrater. Det är jättebra. De hoppar på oss.
          </note>
          <note>
            Men tänk om de skulle börja titta på alla er andra också, då
            min själ.
          </note>
          <note>
            Vi får väl se. Jag tänker driva på. Det skall ni ha klart för
            er. All makt kommer ifrån folket. Vi ser hur det mullrar ute i
            buskarna men det händer tyvärr inte så mycket. Men jag skall göra
            mitt för att det skall mullra ännu mer.
          </note>
          <note>
            Törnman försökte. Han åkte hit ner till Stockholm.
          </note>
          <note>
            Men facket behandlade honom bara, pang, så lade han sig på ryggen
            direkt. Så är det.
          </note>
          <note>
            Det är allmän skärpning som behövs och samarbete, det skriver
            jag under på. Men gör något nu! Men det går inte.
          </note>
          <note>
            Jämställdhetsfrågor
          </note>
          <note type="speaker">
            Anf. 19 BERIT ANDNOR (s):
          </note>
          <note>
            Herr talman! Att vi kommit långt här i Sverige när det gäller
            jämställdheten mellan kvinnor och män jämfört med hur det är i
            andra länder kan vi nog vara överens om.
          </note>
          <note>
            Men varför har vi nått så långt när det jämställdheten? Vad är
            det som har gjort att vi inom samhällets olika områden har en
            hygglig jämställdhet mellan könen?
          </note>
          <note>
            Den helt avgörande anledningen till detta är naturligtvis att
            vi kvinnor deltar i arbetslivet i så hög utsträckning som vi gör,
            jämfört med hur det är i andra länder.
          </note>
          <note>
            Insikten om att det egna arbetet, den egna lönen är grunden för
            frihet och oberoende, medförde under
          </note>
          <note>
            60--70-talen att det tidigare oavlönade hemarbetet med barn och
            gamla, som kvinnor ägnat sig åt, måste organiseras som betalda
            arbeten.
          </note>
          <note>
            För att det skulle bli möjligt att förena barn och förvärvsarbete
            måste barnomsorg och äldreomsorg byggas ut i en gemensam sektor.
            Detta var också en nödvändighet för att industri, handel och privata
            tjänstesektorn skulle kunna anställa kvinnor och tillfredställa
            arbetskraftsbehovet i samhället.
          </note>
          <note>
            Kvinnors höga förvärvsfrekvens, som blev en följd av att den
            gemensamma sektorn byggdes upp, har haft en avgörande betydelse
            för Sveriges ekonomi och uppbyggnaden av vårt välstånd.
          </note>
          <note>
            I de ekonomiskt och sysselsättningsmässigt svåra tider vi nu
            befinner oss i, finns det reaktionära krafter som förespråkar
            kvinnornas återgång till hemmen. Och därmed också en återgång
            till ett samhälle där vård- och omsorgsarbetet skall skötas oavlönat
            av de till hemmen ''återbördade''
          </note>
          <note>
            kvinnorna.
          </note>
          <note>
            Därför är den avgörande frågan för välfärden och för jämställdheten
            mellan kvinnor och män, kvinnors möjligheter till arbete.
          </note>
          <note>
            Alltsedan den borgerliga regeringen tillträdde hösten 1991 har
            vi socialdemokrater varnat för den politik som förts och dess
            konsekvenser för sysselsättningen. Tyvärr har våra värsta farhågor
            besannats.
          </note>
          <note>
            Över 330 000 människor är nu öppet arbetslösa enligt AMS senaste
            siffror. Hittills har kvinnorna haft lägre arbetslöshetstal än
            männen. Men utvecklingen tyder på att de närmar sig männen under
            de kommande åren.
          </note>
          <note>
            Kampen för den fulla sysselsättningen har därför störst betydelse
            för kvinnorna.
          </note>
          <note>
            Den borgerliga regeringens handlingsförlamning och inkompetens
            inom det arbetsmarknadspolitiska området måste brytas. De till
            intet förpliktande skrivningarna från regeringen om kvinnors betydelse
            för Sveriges välfärd och betydelsen av jämställdhet mellan könen
            måste ersättas med beslut där dessa formuleringar ges ett konkret
            innehåll.
          </note>
          <note>
            För att inte situationen nu skall försämras ytterligare krävs
            därför ett snabbt genomförande av det socialdemokratiska handlingsprogrammet
            för tillväxt och arbete.
          </note>
          <note>
            För det första måste vi nu bryta ökningen av arbetslösheten och
            se till att arbetslöshetstalen successivt nedbringas. Det kan
            vi göra genom att satsa på utbildning och investeringar i infrastrukturen.
          </note>
          <note>
            Vår strategi för ökad jämställdhet mellan könen utgår ifrån att
            kvinnornas deltagande i arbetslivet, förvärvsfrekvensen, inte
            sjunker i förhållande till männens. Och att kvinnornas andel av
            landets arbetsinkomster bör öka och därmed också deras ekonomiska
            makt.
          </note>
          <note>
            En avgörande förutsättning för att nå detta är att vi så fort
            som möjligt återvänder till den fulla sysselsättningen. Det ger
            också förutsättningar för att behålla våra offentliga välfärdssystem,
            som är så viktiga för kvinnors rätt till arbete.
          </note>
          <note>
            För det andra måste kvinnornas andel av de planerade utbildningsinsatserna
            vara lika stor som männens. Utöver detta krävs särskilda satsningar
            för kvinnor när det gäller vidareutbildning och specialisering
            inom vård- och omsorgsområdet.
          </note>
          <note>
            Särskilda tekniska och ekonomiska utbildningsinsatser behövs
            också för administrativt anställda kvinnor.
          </note>
          <note>
            För det tredje måste det ofrivilliga deltidsarbetandet upphöra.
            Deltidsarbetande kvinnor måste ges möjligheter till förtursrätt
            till heltidstjänster. Dessutom måste regeringen snarast se till
            att 150-dagarsregeln i arbetslöshetsförordningen ändras. Den indirekta
            diskriminering av kvinnor som denna regel innebär måste upphöra.
          </note>
          <note>
            För det fjärde måste en särskild satsning göras för att stödja
            kvinnligt företagande. Här måste regeringen återkomma till riksdagen
            med ett samlat förslag baserat på NUTEK:s och de kvinnliga nätverkens
            konstruktiva förslag. I avvaktan på detta vill vi socialdemokrater
            att det på varje länsstyrelse inrättas ett kunskapscentrum för
            att stödja olika former av sysselsättningsskapande aktiviteter
            riktade till kvinnor. Dessutom anser vi att det skall inrättas
            ett nationellt kunskapscentrum för stöd åt dessa regionala centra.
          </note>
          <note>
            Slutligen, men inte minst, måste regeringen genom en rad olika
            åtgärder kraftfullt verka för att arbetsgivarna ökar sitt engagemang
            och ansvar för att uppnå jämställdhet på arbetsplatserna.
          </note>
          <note>
            Lågkonjunkturen får inte tas till intäkt för att nedprioritera
            jämställdhetsfrågorna och behovet av att utveckla och förbättra
            arbetsorganisation och arbetsmiljöer.
          </note>
          <note>
            En kraftfull satsning för att på nytt nå den fulla sysselsättningen
            har en avgörande betydelse för kvinnors liv och ställning i samhället.
            Därmed är den fulla sysselsättningen också av helt avgörande betydelse
            för jämställdheten mellan kvinnor och män och bevarandet av vårt
            välstånd.
          </note>
          <note type="speaker">
            Anf. 20 ULF KRISTERSSON (m):
          </note>
          <note>
            Herr talman! Häromdagen gick Claire Wikholm till generalangrepp
            mot en 20-årig tjej som sitter i
          </note>
          <note>
            Stockholms kulturnämnd. Den här tjejen hade på en kulturdebatt
            sagt att hon tyckte att Kulturhuset på Sergels torg är fult. Det
            borde inte ha byggts, och det borde rivas och ge plats åt någonting
            som är vackrare.
          </note>
          <note>
            Detta gillade inte Claire Wikholm. Hennes omdöme kom i Aftonbladet
            bara några dagar senare. Där kallar hon tjejen för ''fjompa'',
          </note>
          <note>
            ''korkskalle''. Hon är -- säger Clarie Wikholm -- ''en skamfläck
            för vårt kvinnliga kön'' och slutomdömet är inte sämre. Flickan
            är kort och gott ''ett levande tjafs''.
          </note>
          <note>
            Säger detta något mer än att Claire Wiholm har ett allmänt dåligt
            omdöme och inte står ut med tanken på att det har kommit en generation
            efter henne --
          </note>
          <note>
            människor som är yngre, som har andra värderingar? Människor
            som trots -- eller kanske tack vare? -- att de har uppfostrats
            med Claire
          </note>
          <note>
            Wikholms vedervärdiga barnprogram i TV-rutan är otacksamma nog
            att nu slå tillbaka?
          </note>
          <note>
            Ja, det säger en sak till. Det säger att 1970-talet nu är slut.
            Med 70-talet hoppas jag att även 70-talets inskränkta jämställdhetsdebatt
            tar slut. Rätt mycket tyder faktiskt på det.
          </note>
          <note>
            När det gäller jämställdigheten tror jag att människor som Claire
            Wikholm har gjort mer skada än nytta. Den intoleranta Vänstern,
            som under så många år dominerade debatten, gjorde frågan faktiskt
            en otjänst. Vad Wikholm och många andra lyckades med var att förstöra
            frågan för en hel ung generation och göra en hel generation immun.
            ''Vilse i pannkakan'' och ''den kapitalistiska storpotäten'' var
            inte bara trista barnprogram. De reserverade viktiga politiska
            frågor för den extrema Vänstern.
          </note>
          <note>
            Jämställdhetsfrågan hade förtjänat ett bättre öde.
          </note>
          <note>
            I den meningen tror jag att vi nu har tagit stora kliv framåt.
            I dag finns det en mer begåvad, mer nyanserad och mer tolerant
            jämställdhetsdebatt.
          </note>
          <note>
            Det är en av de goda saker som 80-talets renässans för marknadsekonomi,
            individualism och personligt ansvar faktiskt har lett till. Inte
            så att problemen är lösta, tvärtom, men det meningslösa klasskamps-
            och könskampsperspektivet är nu borta. Då kan också fler människor
            tala, och fler människor är beredda att lyssna.
          </note>
          <note>
            Just nu läser många människor Susan Faludis bok
          </note>
          <note>
            Backlash, som handlar om jämställdhetsdebatten i
          </note>
          <note>
            USA. Man behöver inte dela alla bokens slutsatser för att tycka
            att diskussionen faktiskt är ganska intressant. Maria-Pia Boethius
            har som landets ledande kvinnouttolkare skrivit förordet till
            den här boken. Det är faktiskt litet synd.
          </note>
          <note>
            Det räcker inte längre med litet traditionell vänsterretorik
            och några artiga hyllningsfraser till facket, om man nu vill komma
            längre än man gjorde på 1970-talet. ''Nu håller grabbar på att
            i rasande fart montera ner folkhemmet som kvinnorna byggt upp'',
            säger Boethius och fortsätter: ''LO är ett av världens största
            kvinnliga nätverk.'' Jag blir så trött. Detta är inte ens i närheten
            av en seriös 90-talsdebatt om jämställdheten.
          </note>
          <note>
            Jag tror att det är dags att nu börja om med en seriös debatt.
            Claire Wikholm och Mia-Pia
          </note>
          <note>
            Boethius i all ära, men jag tror de har missat de långsiktiga
            problem vi nu står inför. De krafsar på ytan och tror kanske att
            ett nytt parti kommer att lösa problemen. Men problemen ligger
            mycket djupare än så, och politiken är ju en del av problemen.
          </note>
          <note>
            I tidskriften Moderna Tider kunde man för några månader sedan
            läsa om ''jämställdhetsdebattens tredje fas'', som sätter mäns
            och kvinnors individualitet i förgrunden och som inte i första
            hand delar in mänskligheten i de minst sagt trubbiga kollektiven
            män och kvinnor, där var och en antas kunna ha en åsikt som individ
            och inte som en delmängd (som det hette i mina matte-böcker).
          </note>
          <note>
            Detta ställer krav på företag, på politik och inte minst på ett
            ledarskap som anpassar sig efter enskilda människor. Och detta
            påverkar oss som familjemedlemmar.
          </note>
          <note>
            Jag och min hustru Birgitta är naturligtvis olika varandra, men
            vi har definitivt mer gemensamt i alla avseende än vad jag och
            Claire Wikholms generationskompis och barnprogramskollega
          </note>
          <note>
            Staffan Westerberg har. Och det är väl tur.
          </note>
          <note>
            Det 70-talistiska grupptänkandet är inte bara gammalt, det är
            ofta direkt korkat. Mia-Pia
          </note>
          <note>
            Boethius säger att kvinnorna minsann ''inte skräms av Marknaden,
            utan nu ställer sig på framtidens sida''. Och centerkvinnorna
            angriper män som kollektiv för att ha skapat krisen och föreslår
            nu att kvinnor skall ta över och ''städa upp efter 80-talet''.
          </note>
          <note>
            Vad är det här för trams? Detta är bara dumt. Stora problem eller
            fantastiska lösningar skapas inte av kollektiv, vare sig de kallas
            raser, kön eller politiker. De skapas av enskilda, vanliga människor.
            Om vi inte kan förmå oss att släppa på jantelagen och låta enskilda
            människor pröva sina vingar, lyckas och ibland misslyckas, uppmuntra
            varandras försök att göra något stort och kräva att alla tar sitt
            personliga ansvar, då blir det aldrig mer än en massa prat om
            jämställdhet.
          </note>
          <note>
            Jag tror att vi har några centrala problem inom politiken. Alla
            kan de exemplifieras med att allt fler unga kvinnor flyr från
            partipolitiken. Det handlar inte främst om vanlig jämställdhet,
            för det är inte i längden synd om kvinnorna som vänder politiken
            ryggen. Det är partierna och politiken som borde vara bekymrade.
            Många -- de allra flesta vågar jag påstå -- av de kvinnor jag
            känner som börjar i politiken och sedan slutar, de gör inte det
            i brist på jämställdhet, utan i brist på intresse för spelreglerna.
          </note>
          <note>
            Våra traditionella folkrörelser är ett avgörande hinder för att
            locka fler kvinnor till politiken. Så länge politiskt ledarskap
            bygger på att man skall slåss i hierarkin och säga ''jag är bäst,
            rösta på mig''
          </note>
          <note>
            så tror jag vi kommer att ha gott om maktsugna grabbar och ont
            om förtroendesökande kvinnor.
          </note>
          <note>
            Det är ju som bekant inte alltid så att de bästa politiska ledargestalterna
            slåss för att få de finaste ledarposterna.
          </note>
          <note>
            Om vi inte kan ändra spelreglerna inom politiken, så tycker jag
            att det är magstarkt av politiker att tala om hur resten av samhället
            borde fungera. Våra svenska partier är inte dirket några föredömen
            --
          </note>
          <note>
            vare sig för resten av Sverige eller resten av världen. Så en
            smula ödmjukhet kanske inte skadar.
          </note>
          <note type="speaker">
            Anf. 21 BERIT ANDNOR (s) replik:
          </note>
          <note>
            Herr talman! Det var ju ett måste jag säga faktiskt ganska intressant
            inlägg Ulf Kristersson höll, och dessutom väldigt avslöjande.
            Att ställa sig så högt ovanför alla oss kvinnor och bedöma utifrån
            sitt perspektiv hur långt vi har kommit med jämställdheten tyder
            ju, Ulf Kristersson, på en mycket stor brist på ödmjukhet -- just
            det Ulf
          </note>
          <note>
            Kristersson faktiskt efterlyste i sina sista ord.
          </note>
          <note>
            Kampen för jämställdheten och dit vi har nått har ju inte gått
            av sig själv. Den har varit beroende av ett långsiktigt, tålmodigt
            arbete, där rätten till arbete för alla kvinnor har varit grunden.
            Det hotas nu genom den borgerliga regeringens passivitet inom
            det arbetsmarknadspolitiska området.
          </note>
          <note>
            En annan förutsättning för jämställdheten mellan könen har varit
            uppbyggnaden av den offentliga sektorn. Att kunna förena barn
            och hem med ett arbete har möjliggjorts genom utbyggnaden av barnomsorgen
            och genom föräldraförsäkringen.
          </note>
          <note>
            Detta har varit en förutsättning för att vi har nått så långt
            som vi har gjort.
          </note>
          <note>
            Att sedan ställa sig och nedvärdera och göra sig lustig på det
            sätt Ulf Kristensson gör över detta mycket tålmodiga och långsiktiga
            arbete som många kvinnor och män har ägnat sig åt under 20-
          </note>
          <note>
            30 år är bedrövligt.
          </note>
          <note>
            Jag tycker att den brist på ödmjukhet som Ulf
          </note>
          <note>
            Kristersson visar i sitt inlägg är förfärlig. Tror Ulf
          </note>
          <note>
            Kristersson verkligen att individuella, egna tag i den här frågan
            verkligen skulle ge det som vi tillsammans, vi kvinnor i detta
            land och det
          </note>
          <note>
            Socialdemokratiska partiet har byggt upp? För mig krävs det faktiskt
            att vi går samman och ser till att vi har en struktur på de gemensamma
            åtgärderna.
          </note>
          <note>
            Det är en förutsättning. Individuellt och var och en klarar vi
            ingenting i den kampen.
          </note>
          <note type="speaker">
            Anf. 22 ULF KRISTERSSON (m) replik:
          </note>
          <note>
            Herr talman! Det handlar inte om strukturer och allt det där
            gamla längre. Det handlar om någonting annat.
          </note>
          <note>
            I julas -- sent omsider, det medges -- läste jag boken
          </note>
          <note>
            Att lägga livet till rätta av Yvonne Hedman som är kvinnoforskare.
            Det är en oerhört bra bok. Hon och jag har säkert olika åsikter
            i många olika frågor men hon visar en sak väldigt tydligt: Tron
            på att politiken kunde lösa alla stora problem var det fundamentalt
            felaktiga i uppbyggnaden av den svenska välfärdsstaten.
          </note>
          <note>
            Jag tror vi har gjort någonting väldigt fel: Vi tror att politik
            kan styra människors liv. Att politiken kan tala om för människor
            hur de skall leva sina liv, hur de skall ta hand om varandra,
            hur jämställda de kan vara. Vi kan fatta hur många politiska beslut
            som helst -- så länge detta inte är förankrat i hur vanliga människor
            lever är det ganska poänglöst. Det blir en liten terapisysselsättning
            för kvinnor som tror att det här leder till resultat. Jag tror
            att det är fel.
          </note>
          <note>
            I Umeå har man infört en lokal regel, med innebörden att hälften
            av alla rektorstjänster skall kvoteras för kvinnor. Jag förstår
            naturligtvis tanken. Den är utmärkt god. Det finns garanterat
            minst lika många duktiga kvinnor för Umeås rektorstjänster, som
            det finns män. Men jag tror inte att det handlar om statistik.
            Det finns en grundläggande orsak till att färre kvinnor söker
            den typen av jobb. Det beror inte på att kvinnorna är mindre lämpade,
            utan därför att de inte uppmuntras till det.
          </note>
          <note>
            Rekryteringen inom offentlig sektor och inom politik ser ju lika
            bedrövlig ut överallt. Vi kan då inte nöja oss med att fatta beslut
            i riksdagen och tro att människors uppfattningar och beteenden
            kommer att ändras.
          </note>
          <note>
            Det handlar inte om statistik -- att 50 % är bättre än 45 %.
            Det handlar om att respektera människors individualitet. Det handlar
            om att uppmuntra människor. Det handlar om ledarskap och om att,
            som politiker, våga hjälpa de människor som inte ställer sig upp
            och säger: Jag är bäst! Det gäller att hjälpa fram de andra människorna.
            Men detta går inte att göra, hur många program det än fattas beslut
            om. Förändringarna är mer grundläggande än så.
          </note>
          <note>
            I det svenska samhället börjar man nu komma till insikt om att
            politiken inte löser alla problem och att politiken inte är lösningen
            på det jämställda samhället.
          </note>
          <note type="speaker">
            Anf. 23 BERIT ANDNOR (s) replik:
          </note>
          <note>
            Herr talman! Politiken ger förutsättningar och möjligheter för
            människor att skapa sig ett bra liv.
          </note>
          <note>
            Om vi inte hade en utbyggd barnomsorg och föräldraförsäkring
            skulle vi inte heller ha 86 % av de svenska kvinnorna i förvärvsarbete
            -- det skulle vara en omöjlighet. Men detta har vi gjort möjligt
            genom att fatta politiska beslut.
          </note>
          <note>
            Visst har politik en avgörande betydelse för människors liv och
            leverne i detta land. Att påstå något annat tyder på en djup okunnighet
            om samhällsstrukturen och om hur samhället är uppbyggt.
          </note>
          <note>
            Visst beror kvinnors, traditionellt sett, underordnade ställning
            på strukturer. Det är ingen tillfällighet att kvinnorna hittills
            har haft svårt att nå fram till poster i beslutande ställning.
            De värsta exemplen på detta kan vi se inom näringslivet. Där bestämmer
            män vilka förutsättningar och möjligheter kvinnor skall ha för
            att komma fram till sådana poster.
          </note>
          <note>
            Det handlar om strukturer. Vi kan påverka det här, dels genom
            att fatta politiska beslut, dels genom att vi alla tillsammans
            uppmärksammar detta genom olika attitydpåverkande insatser. Så
            här är det, Ulf
          </note>
          <note>
            Kristersson! Politiken betyder faktiskt det mesta för människors
            liv i detta land.
          </note>
          <note>
            Ulf Kristersson borde faktiskt litet närmare studera hur jämställdheten
            i det svenska samhället har utvecklats. Att ha ett eget arbete
            är otvivelaktigt grunden för jämställdhet mellan könen. Eget arbete
            ger frihet och oberoende, något som nu i grunden är hotat. Ulf
            Kristersson borde ägna sig litet mer åt att fundera över det.
          </note>
          <note>
            Om vi inte klarar den fulla sysselsättningen, är det kvinnorna
            som drabbas hårdast. Hur ser Ulf
          </note>
          <note>
            Kristersson på det som uttalats i regeringsförklaringen -- och
            som jag också ställer upp på -- nämligen att Sveriges ekonomi
            är beroende av att vi har en hög kvinnlig förvärvsfrekvens? Ställer
            Ulf Kristersson inte upp på det?
          </note>
          <note>
            Genom politiska beslut kan man förändra. Om den politiska viljan
            finns, kan vi se till att skapa fler arbeten och fler utbildningsplatser.
            Det är genom politiska beslut, Ulf Kristersson, som vi kan påverka
            människors liv i detta samhälle.
          </note>
          <note type="speaker">
            Anf. 24 ULF KRISTERSSON (m) replik:
          </note>
          <note>
            Herr talman! Om det vore så att politiska beslut kan förändra
            allt i världen, så skulle vi inte ha några problem i Sverige över
            huvud taget, eftersom vi har mer politik här än i något annat
            land i den fria världen.
          </note>
          <note>
            Självfallet är jobbet viktigt. Men 2000-talets jobb kommer inte
            att se ut som på 1950-talets. Alla kommer inte att ha vanliga
            9--5-jobb. Fler och fler människor kommer att söka individuella
            lösningar, och fler och fler människor kommer att jobba hemifrån.
            Tekniken ger oss helt nya möjligheter för män och kvinnor. Det
            är därför dumt att fixera sig så fullständigt på det vanliga jobbet.
          </note>
          <note>
            Den offentliga sektorn är ju mycket bra i Sverige.
          </note>
          <note>
            Men problemet med den offentliga sektorn, något som inte ens
            Berit Andnor kan förneka, är att en oerhört stor andel kvinnor
            i Sverige bokstavligt talat sitter inlåsta med en enda arbetsgivare.
            När problem uppstår och kvinnorna är missnöjda finns det ingenstans
            att gå.
          </note>
          <note>
            Alla andra människor kan välja mellan och förhandla med olika
            arbetsgivare, och de kan tycka olika om olika arbetsgivare. Men
            i den offentliga sektorn riskerar man faktiskt att människor låses
            in i ett enda system.
          </note>
          <note>
            Jag återgår till själva politiken. Politiken är ett dåligt föredöme
            och inte ett gott, som Berit Andnor säger. Väldigt många unga
            tjejer ställer sig den kritiska frågan när de ombeds att ställa
            upp till ett förtroendeuppdrag i politiken: Är jag verkligen kvalificerad
            för detta? Det är antagligen motsatsen som gäller för grabbarna.
            Få grabbar -- alltför få --
          </note>
          <note>
            ställer sig den nyttiga frågan: Vad har jag att ge på denna post?
            Fler män än kvinnor tycks ju tycka att höjden av lycka är att
            hänga ännu ett fint uppdrag runt halsen.
          </note>
          <note>
            Jag tror att det är här som vi måste börja. Om vi, som politiker,
            inte lyckas med att i politiken ta det ledarskapsansvar som behövs
            -- utan låter människor stånga sig blodiga, låter människor bli
            besvikna, för att sedan sluta -- då skall vi inte komma och tro
            att vi har så mycket att lära dem som står utanför politiken.
            Därför menar jag att vi politiker kanske någon gång skulle vara
            litet ödmjuka och inte tro att vi har lösningen på alla jordens
            problem.
          </note>
          <note>
            Tredje vice talman anmälde att Berit Andner anhållit att till
            protokollet få antecknat att hon inte ägde rätt till ytterligare
            replik.
          </note>
          <note type="speaker">
            Anf. 25 ISA HALVARSSON (fp):
          </note>
          <note>
            Herr talman! Just ju pågår ett kvinnokonvent på
          </note>
          <note>
            Globen, med en mängd kvinnor från alla partier.
          </note>
          <note>
            De diskuterar och försöker ''peppa upp'' varandra till att göra
            kvinnors röster hörda.
          </note>
          <note>
            Man har inte hört många kvinnor som ställer sig upp och säger:
            Jag är bäst! Däremot är det väldigt många, framför allt unga manliga
            politiker, som glatt påstår att de är bäst och vet bäst -- t.o.m.
            vet att politiken inte behövs.
          </note>
          <note>
            Varför är kvinnor så arga? I den amerikanska valkampanjen talades
            det, framför allt från republikanskt håll, mycket om att stärka
            familjen och om de viktiga familjevärdena. Debatten där visar
            att man kan mena mycket olika saker med orden: att stärka familjen.
            I republikanernas tappning betyder det ingenting annat än att
            driva tillbaka kvinnorna från arbetslivet till hemmen.
          </note>
          <note>
            Samma tongångar hörs även här i Sverige från konservativt håll.
            Talet om att stärka familjen, eller den lilla världen -- som det
            också heter -- har i regel just den innebörden. Liksom i USA är
            det ofta ett stridsrop i kampen mot välfärdsstaten och ett stridsrop
            för en återgång till ett samhälle där omvårdnads- och omsorgsuppgifter
            sköttes av kvinnor utan betalning.
          </note>
          <note>
            Familjen betyder mycket för de flesta av oss. Också vi folkpartister
            vill stärka familjen. Men med det menar vi något helt annat än
            att gå tillbaka till det gamla mönstret, med en familjeförsörjande
            man och en hemmavarande kvinna, utan egen inkomst och ekonomiskt
            beroende av mannen.
          </note>
          <note>
            Att stärka familjen är att skapa ett barnvänligare samhälle.
            Det är att inte tvinga mammor att göra valet mellan yrkesarbete
            och barn. Det är att få männen att ta ett större ansvar för hem
            och barn.
          </note>
          <note>
            Det är att sprida insikten om att barnen också behöver sina pappor
            och att papporna därför skall ta vara på sin pappaledighet.
          </note>
          <note>
            Jämställdheten måste börja i hemmen. I varje familj kan man hitta
            goda skäl för att arbetsfördelningen ser ut som den gör. Men när
            vi ser det totala mönstret anar vi att det inte precis är slumpen
            som ligger bakom. Det finns ofta konventioner, förväntningar från
            omgivningen och mycket annat som betyder mer än individernas egen
            längtan och egna intressen.
          </note>
          <note>
            Situationen i hemmen fortplantar sig på olika sätt till arbetsmarknaden.
            Genom att kvinnorna har huvudansvaret för hemmen minskar deras
            möjligheter på arbetsmarknaden. De är ofta hänvisade till arbetsuppgifter
            som inte kräver så mycket flexibilitet. Kvinnorna måste ju lämna
            och hämta sina barn. Det skulle inte behöva vara en nackdel om
            samma villkor också gällde för männen, men så är det ju inte.
          </note>
          <note>
            Kvinnor i karriärjobb upptäcker ofta att de konkurrerar med män
            på mycket ojämlika villkor.
          </note>
          <note>
            Kvinnan har i bästa fall hittat en man som hon delar lika med.
            Men hon tävlar ofta med män som inte gör särskilt mycket hemma
            och som därför ständigt är beredda till övertid och utlandsresor.
            Vi måste få en större förståelse för att även småbarnspappor har
            små barn.
          </note>
          <note>
            Det finns en del, både män och kvinnor, som betraktar allt tal
            om ökad jämställdhet som något ganska oviktigt. Ofta förekommer
            argument i jämställdhetsdebatten som att ''kvinnorna får skylla
            sig själva''. Att kvinnor är de som avviker från normen och skall
            ''rättas till'' är en utbredd föreställning i samhället. Underförstått
            är, att om det mest är män som får de högre tjänsterna måste det
            bero på att de är bäst.
          </note>
          <note>
            Så tror inte jag att det är. I likhet med en av de största liberala
            tänkarna, engelsmannen John
          </note>
          <note>
            Stuart Mill, som levde under andra hälften av 1800-
          </note>
          <note>
            talet, är jag övertygad om att hälften av den samlade totala
            intelligensen är kvinnlig. Det betyder att tillbakahållandet av
            kvinnorna innebär en stor kompetensförlust. Bl.a. därför är jämställdheten
            mellan kvinnor och män så angelägen.
          </note>
          <note>
            En fråga som många i dag känner stor osäkerhet inför -- det tycks
            särskilt gälla kvinnor -- är Sveriges relationer till EG/EU. Osäkerheten
            gäller bl.a. vad ett medlemskap kan komma att innebära för välfärdens
            omfattning och innehåll och därmed också för kvinnorna och jämställdheten.
          </note>
          <note>
            Denna osäkerhet beror på att Europas länder på de här områdena
            ser väsentligt annorlunda ut än
          </note>
          <note>
            Sverige. Välfärdspolitiken är på viktiga områden, t.ex. barn-
            och äldreomsorgen, långt mindre utvecklad än i Sverige. Jämställdheten
            har i regel inte alls kommit så långt. Den kvinnliga förvärvsfrekvensen
            är betydligt lägre, och kvinnorepresentationen i politiska församlingar
            är mycket sämre.
          </note>
          <note>
            Mot den bakgrunden frågar sig många om ett svenskt EG-medlemskap
            kommer att innebära att det blir likadant här. Jag är övertygad
            om att det inte är så. Ett viktigt skäl är att det inte finns
            någon
          </note>
          <note>
            EG-norm på detta område. Skillnaderna mellan
          </note>
          <note>
            EG-länderna är mycket stora. Ingenting har t.ex.
          </note>
          <note>
            hindrat Danmark från att föra en politik som påminner mycket
            om den svenska och därmed avvika kraftigt från många andra länder.
          </note>
          <note>
            Till det kommer att Europeiska gemenskapens institutioner --
            kommissionen, EG-domstolen och parlamentet -- är starkt pådrivande
            i jämställdhetsfrågorna. Flera länder har genom
          </note>
          <note>
            EG:s påtryckningar fått en mer radikal jämställdhetslagstiftning
            än vad annars skulle ha varit fallet.
          </note>
          <note type="speaker">
            Anf. 26 CHRISTINA LINDERHOLM (c):
          </note>
          <note>
            Herr talman! Vad är Ulf Kristersson rädd för? Är han rädd för
            kvinnors gemenskap och kvinnliga nätverk? Är han rädd för att
            ödmjukhet är lika med svaghet? Mest rädd verkar han vara för centerkvinnor.
            Kan det bero på att vi har hittat en öm punkt i manssamhället,
            det manssamhälle som inte fungerar längre? Bevisen på det är ju
            så tydliga.
          </note>
          <note>
            Det är inga svårigheter att konstatera att det var män som ledde
            utvecklingen under det glada 80-
          </note>
          <note>
            talet. Det resulterade i den katastrofala situation som vi nu
            lever i. Det kan väl Ulf Kristersson inte skylla på 70-talets
            kvinnogrupper! Så långt ögat når, när man ser och läser om dem
            som ansvarade för banker och finansinstitut, som satt i styrelserum
            och i maktens boningar, är det män. Skulle kvinnor ha agerat på
            samma sätt?
          </note>
          <note>
            Till Ulf Kristersson och till er andra tvekar jag inte att säga
            att jag är feminist -- men inte 70-
          </note>
          <note>
            talsfeminist. För mig innebär det att kämpa för att bevara och
            förstärka det kvinnliga, att kämpa för att kvinnors värderingar
            och kvinnors lika rätt ges lika utrymme i att ta ansvar och få
            inflytande.
          </note>
          <note>
            Maktlöshet leder bara till frustration och mindervärdighetskänslor
            och lägger inte grunden för ett konstruktivt samarbete. Det är
            det som vi behöver nu, i den situation som vi lever i.
          </note>
          <note>
            Det är dags att sätta kraft bakom orden och se till att det blir
            50 % kvinnor i de beslutande församlingarna senast efter nästa
            val. Då måste vi också se till att arbetsformerna blir sådana
            att det är möjligt för både kvinnor och män att delta på lika
            villkor.
          </note>
          <note>
            Det är väl inte underligt att kvinnor flyr politiken, som sammanträdesformer
            och beslutsfattande ser ut i dag. Det finns inte utrymme för att
            sköta barn och gamla, att engagera sig politiskt och ha fritidsintressen.
            Hur många män behöver ha alla de här uppgifterna? Det är det som
            vi måste rätta till och hjälpas åt med, både kvinnor och män.
          </note>
          <note>
            Det är också dags att företa en jämställdhetsrevision. Inom alla
            områden där allmänna medel stöder verksamheten bör en granskning
            ske av hur medlen fördelas och kommer både kvinnor och män till
            del. Det kan gälla områden som idrott, kultur, utbildning och
            arbetsmarknadsåtgärder, men också i förändringen av socialförsäkringssystemen.
            En sådan revision skulle sedan ligga till grund för en förändring
            av medelsfördelningen, så att kvinnor fortsättningsvis inte drar
            det kortaste strået.
          </note>
          <note>
            För mig som centerkvinna är rätten till trygghet i alla livets
            skeden grundläggande -- inte en inlindadi-bomull-trygghet, utan
            en trygghet baserad på rättvisa. För att nå dit krävs förändringar.
            Jag är glad att vi nu har en regering som tar attitydförändring
            på allvar och också har insett att det krävs åtgärder för att
            förändra och inte bara förlita sig på viljeyttringar. Den nämnd
            för jämställdhet som regeringen utsett är ett led i arbetet, och
            den grupp som nu tillsätts av skolministern för att se till att
            flickors rätt till en likvärdig utbildning blir verklighet, är
            en annan viktig del. Förändringar i lagstiftningen och tillämpning
            av befintliga lagar är också betydelsefulla åtgärder.
          </note>
          <note>
            I utbildningssamhället måste förändringar ske och börja tidigt.
            Förskolan och skolan måste ta sitt ansvar även för flickorna.
            Det görs inte i dag.
          </note>
          <note>
            Flickorna kommer på efterkälken redan från början, eftersom deras
            engagemang och värderingar inte tas på samma allvar som målmedvetna,
            talföra pojkar, som med
          </note>
          <note>
            ''killerinstinkt'' ser till att de får utrymme.
          </note>
          <note>
            Flickorna väljer traditionellt gymnasieskolan och kortare utbildningar
            i den högre utbildningen.
          </note>
          <note>
            Fortfarande har vi den mest könsuppdelade arbetsmarknaden av
            jämförbara länder. Kvinnor forskar i betydligt mindre utsträckning
            än män, och endast 3 % av landets professorer är kvinnor.
          </note>
          <note>
            Nyligen kom en departementspromemoria från
          </note>
          <note>
            Utbildningsdepartementet som handlade om jämställdhet i högre
            utbildning och forskning.
          </note>
          <note>
            Beskrivningen av nuläget var en bedrövlig läsning, men förslagen
            till åtgärder hoppas jag tas till vara i den kommande forskningspropositionen.
          </note>
          <note>
            Sammanfattningsvis, herr talman, skulle jag vilja konstatera,
            att om inte kvinnor igen skall halka efter ännu mer är det dags
            att tänka om, nu. Både kvinnor och män behövs för att få Sverige
            på fötter igen. Både kvinnor och män behövs i samhällsarbetet,
            på arbetsmarknaden och i beslutande församlingar. Det är dags
            att handla nu.
          </note>
          <note>
            Förslagen och lösningarna finns i Centerns kvinnliga ledamöters
            gemensamma motion. Jag rekommenderar den för läsning och åtgärder.
          </note>
          <note type="speaker">
            Anf. 27 ULF KRISTERSSON (m) replik:
          </note>
          <note>
            Herr talman! Det är typiskt, om man någon gång försöker ifrågasätta
            det gamla sättet att lösa ett problem och säger att det kanske
            finns något annat sätt att göra det på, att man omedelbart anklagas
            för att i stort sett vara emot det man talar om.
          </note>
          <note>
            Ta mig på mitt ord: Jag är inte ointresserad av jämställdhet
            -- tvärtom. Om jag inte hade varit det, skulle jag inte ha stått
            här just nu. Jag tycker att det är ett allför seriöst problem
            för att schabblas bort i traditionell politik.
          </note>
          <note>
            Någon sade för en tid sedan att ''Sony Walkman''
          </note>
          <note>
            har gjort mera för att sprida kultur bland unga människor än
            vad någonsin Statens kulturråd har gjort. Jag tror att det ligger
            något i det.
          </note>
          <note>
            Jag tror att det är samma sak här, om jag skall vara helt uppriktig.
            Jag tror inte att politiken kommer att kunna lösa de stora, framtidsinriktade
            jämställdhetsproblem som vi står inför. Unga människor kommer
            inte ens att lyssna på politikerna. Vill man påverka den generation
            som nu växer upp att skaffa sig jämställda förutsättningar, kommer
            det att krävas andra saker.
          </note>
          <note>
            Vad jag försökte säga var att någonting håller på att hända just
            nu. Det är en bra sak att vi har kommit bort från den gamla 70-talsdebatten,
            som var destruktiv, som fick människor att sluta lyssna i stället
            för att börja lyssna. Det är en bra sak att det nu förs en ny,
            mer individuell och mer nyanserad jämställdhetsdebatt, som också
            respekterar att människor är olika.
          </note>
          <note>
            Det vi vill uppnå är inte att alla kvinnor skall vara lika, lika
            litet som vi vill att män skall vara lika. Det är att var och
            en känner sig tillfredsställd, genom att man får leva sitt eget
            liv, efter egna förutsättningar och som man själv har styrt.
          </note>
          <note>
            Där nöjer sig aldrig politiken. Politiken vill gå längre och
            vill att människor skall vara lika.
          </note>
          <note>
            Jag vill varna: Sluta att tro att ett politiskt program kommer
            att lösa jämställdhetsproblemen i Sverige!
          </note>
          <note>
            Börja titta på enskilda människor i stället! Vi skall börja inrikta
            oss på ledarskap, det som ligger utanför politikens makt att påverka,
            men som vi som enskilda människor kan påverka.
          </note>
          <note>
            Jag vill tala om för Christina Linderholm att min hustru också
            är feminist. Jag tror inte att begreppet feminism och intresset
            för att kvinnor skall ha samma möjligheter att göra saker som
            män är någonting som är begränsat till tron att män är orsaken
            till bankkrisen. Det är ett av de mest korkade argument som jag
            någonsin har hört.
          </note>
          <note type="speaker">
            Anf. 28 CHRISTINA LINDERHOLM (c)
          </note>
          <note>
            replik:
          </note>
          <note>
            Herr talman! Det sista får står för Ulf Kristersson själv. Jag
            tror att han har svårt att finna någon som delar den uppfattningen,
            dvs. att bankkrisen inte skulle vara något som män har en skuld
            till.
          </note>
          <note>
            Ulf Kristersson tog upp en massa saker, men till att börja med
            skulle jag vilja säga att jag betackar mig för ''Sony Walkman''-kulturen.
            Det borde Ulf
          </note>
          <note>
            Kristersson också göra, eftersom han tror på valfrihet och att
            man skall ha möjlighet att välja olika former av kulturyttringar.
            Om inte det krävde bl.a. kulturpolitiska insatser, tror jag att
            vi skulle få en betydligt andefattigare kultur i Sverige.
          </note>
          <note>
            Den unga generationen reagerar på ett helt annat sätt, säger
            Ulf Kristersson. Den unga generation som jag möter, som inte alltid
            delar mina centerpartistiska värderingar, är engagerad i miljöfrågor,
            i stora internationella frågor och i frågor om hur deras framtid
            skall bli, vilka möjligheter de kommer att få till utbildning,
            till egen ekonomi och till valfrihet i arbete och bostadsort.
          </note>
          <note>
            Om inte det handlar om politik, om vi inte kan samarbeta politiskt,
            t.ex. inom EG och andra organisationer, Ulf Kristersson, hur skall
            vi då lösa miljöfrågorna?
          </note>
          <note>
            Jag vill inte hålla med om att 70-talsdebatten var destruktiv.
            Jag delar inte alla värderingar i den, men den förde många frågor
            framåt för både kvinnor och män.
          </note>
          <note type="speaker">
            Anf. 29 ROSE-MARIE FREBRAN (kds):
          </note>
          <note>
            Herr talman! Visst har vi nått en bra bit på vägen mot ett jämställt
            samhälle, men många fortsatta steg framåt behöver tas av kvinnor
            och män tillsammans. Jämställdhet är bra för alla:
          </note>
          <note>
            kvinnorna, männen och inte minst barnen. Det jämställda samhället
            är en förutsättning för det mjukare, varmare samhälle vi strävar
            mot.
          </note>
          <note>
            Till landvinningarna hör att kvinnorollen påtagligt förändrats,
            men det har tyvärr inte åtföljts av en motsvarande förändring
            av mansrollen. Därför är det mycket som är skevt. Det är positivt
            att många män själva börjar inse detta och vill arbeta för en
            förändrad mansroll, med bl.a. större ansvar för hem och barn.
            Alla parter i familjen blir vinnare med en sådan förändring.
          </note>
          <note>
            Herr talman! Även arbetsmarknaden behöver förändras. Den flexibilitet
            som behövs för småbarnsföräldrar i förvärvslivet finns inte överallt.
          </note>
          <note>
            Mer flexibla arbetstider och större frihet för de anställda behövs.
            Men även ansvaret för barnen måste värderas högre för både kvinnor
            och män.
          </note>
          <note>
            I ett jämställt samhälle är valfriheten och variationen i lösningar
            stor. Familjepolitiken är då mer neutral än i dag och styr inte
            ensidigt mot förvärvsarbete i alla lägen. Den som under en tid
            vill ta ansvar för vården av de egna barnen får del av det offentliga
            stödet till barnomsorgen. Låt mig slå fast att föräldrars omsorg
            om barnen i det egna hemmet är barnomsorg. Egentligen borde de
            som vårdar sina barn i hemmet inte behöva vänta en dag längre
            på en vårdlön. Den måste komma så snart som möjligt.
          </note>
          <note>
            Herr talman! Jag vill beröra ett annat mycket viktigt område
            att förändra, nämligen kvinnors lönesituation. Vi är många som
            ivrigt väntar på
          </note>
          <note>
            Löneskillnadsutredningens betänkande, som lär nå oss vilken dag
            som helst. Vi har ju redan fått möjlighet att beställa betänkandet
            via våra terminaler. Den 24 denna månad kan vi delta i en pejling
            och kanske få svar på en del av våra frågor kring löneskillnader
            mellan kvinnor och män.
          </note>
          <note>
            Viktigast är naturligtvis att vi kan finna svar på frågan om
            hur vi får rättvisare löner.
          </note>
          <note>
            Utan att invänta utredningsbetänkandet är det motiverat att man
            betonar fackets ansvar i årets avtalsrörelse. Det lilla löneökningsutrymme
            som möjligen finns borde inte användas till vanliga lönehöjningar
            utan till löneutjämning.
          </note>
          <note>
            Kvinnoyrkena måste uppvärderas. Det skall bli intressant att
            se om tidigare uttalanden från LO och
          </note>
          <note>
            TCO, såväl muntliga som skriftliga, nu kommer att resultera i
            en satsning på kvinnolöner. Kvinnorna har väntat länge nog på
            rättvisa löner. Det är dags att det omedelbart börjar tas steg
            i rätt riktning.
          </note>
          <note>
            Herr talman! Jag vill också plädera för en förstärkning på Jämställdhetsombudsmannens
            kompetensområde. Det är inte på det sättet att jag i dagsläget
            kräver några förändringar i jämställdhetslagen. Lagen har ändrats
            så sent att ytterligare förändringar till det bättre får vänta
            ännu en tid. Men JämO:s ämbete kan förstärkas på annat sätt.
          </note>
          <note>
            I de fall JämO driver ett ärende till domstol är
          </note>
          <note>
            JämO begränsad till att åberopa jämställdhetslagen. Detta trots
            att ett ärende kan innehålla en kombination av brott mot olika
            lagar och avtal. I flera fall kan det föreligga brott såväl mot
            jämställdhetslagen som föräldraledighetslagen och lagen om anställningsskydd.
            JämO bör därför ha rätt att använda sig även av annan lagstiftning
            än jämställdhetslagen.
          </note>
          <note>
            Jämställdhetslagen är begränsad till arbetslivet.
          </note>
          <note>
            Men frågan är om jämställdhetsombudsmannen egentligen måste begränsas
            till att verka enbart inom arbetslivets område.
          </note>
          <note>
            Allmänheten har redan i dag den föreställningen att
          </note>
          <note>
            JämO bevakar jämställdhetssträvanden inom hela samhällslivet.
            Varje år får JämO in en mängd förfrågningar om sådant som står
            utanför arbetslivets område. Dessa kan exempelvis röra utbildningsväsendet,
            idrottsrörelsen, familjelivet, skatte- och bidragsregler och försäkringsvillkor.
          </note>
          <note>
            JämO blir även kontaktad i frågor med jämställdhetsanknytning
            som rör annan lagstiftning, särskilt i frågor som rör föräldraledighetslagen.
          </note>
          <note>
            Även om lagens utformning inte ändras till att avse områden utanför
            arbetslivet borde JämO:s uppgifter utvidgas till att avse bevakning
            av jämställdhetsfrågor inom samhällslivet i dess helhet. Med eventuellt
            negativa uttalanden som enda sanktion är det svårt att se några
            närmare betänkligheter mot en sådan ordning.
          </note>
          <note>
            Herr talman! Det är min förhoppning att vi i den här kammaren
            så småningom skall kunna enas om en förstärkning av jämställdhetsombudsmannens
            ämbete.
          </note>
          <note type="speaker">
            Anf. 30 BERIT ANDNOR (s) replik:
          </note>
          <note>
            Herr talman! Rose-Marie Frebran sade väldigt många bra och tänkvärda
            ord. Jag har bara några kommentarer.
          </note>
          <note>
            Först vill jag ta upp Rose-Marie Frebrans diskussion kring vårdnadsbidraget.
            Det sades att vi i det här samhället har en politik som i alla
            lägen styr mot förvärvsarbete.
          </note>
          <note>
            Det vårdnadsbidrag som nu diskuteras är inte rättvist. Det ger
            inte heller valfrihet, frihet eller jämställdhet mellan könen.
            Vi kommer aldrig att ha råd att ge ett vårdnadsbidrag på en nivå
            som gör det möjligt för ensamstående, för lågavlönade, att vara
            hemma.
          </note>
          <note>
            Detta kommer att kosta mycket, och pengarna måste tas någonstans.
            Priset för vårdnadsbidraget är en försämrad föräldraförsäkring,
            en neddragning av bidragen till barnomsorgen och högre barnomsorgsavgifter.
            Det priset tror jag inte att vi kvinnor är beredda att betala.
          </note>
          <note>
            Dessutom är det samhällsekonomiskt lönsamt --
          </note>
          <note>
            det ger vinster för samhället -- att kvinnor arbetar.
          </note>
          <note>
            Kvinnors arbete behövs för att vi skall kunna bevara det välstånd
            och de offentliga välfärdssystem som vi har i det här landet.
          </note>
          <note>
            Vårdnadsbidragen ger ingenting.
          </note>
          <note>
            Det är viktigt att man kan förvärvsarbeta, och att man kan förena
            ett förvärvsarbete med att ha barn.
          </note>
          <note>
            Det är en stor frihetsfråga för kvinnorna. Ett vårdnadsbidrag
            skulle begränsa detta i en mycket stor omfattning.
          </note>
          <note>
            Rose-Marie Frebran sade också att hon med spänning väntar på
            vad som kommer att hända i de kommande löneförhandlingarna. Hon
            undrar om
          </note>
          <note>
            LO och TCO verkligen är beredda att leva upp till sina tal om
            att kvinnolönerna måste uppvärderas.
          </note>
          <note>
            Det tror jag att de är. Men de som inte ställer upp på någon
            låglönesatsning är arbetsgivarna, som vill överge den solidariska
            lönepolitiken och i stället övergå till lokala förhandlingar på
            det lokala planet. Vi vet att det är kvinnorna som förlorar på
            detta. Det är kvinnorna med de låga lönerna som kommer att förlora
            på den inriktningen, det marknadstänkandet. Det visar statistik.
            Det visar all erfarenhet. Problemet är, Rose-Marie Frebran, att
            arbetsgivarna inte står på kvinnornas sida.
          </note>
          <note>
            Det vore intressant att höra på vilken sida Rose-
          </note>
          <note>
            Marie Frebran står, eftersom de borgerliga partierna hittills
            konsekvent har följt arbetsgivarna och ställt upp på deras sida.
          </note>
          <note>
            Anf. 31 ROSE-MARIE FREBRAN (kds)
          </note>
          <note>
            replik:
          </note>
          <note>
            Herr talman! Berit Andnor talar om priset för vårdnadsbidraget
            och om att kvinnor inte skulle vara beredda att betala det.
          </note>
          <note>
            I samtliga regeringspartier finns en vilja att prioritera ett
            vårdnadsbidrag, som skall vara lika för alla barn. Det är ganska
            meningslöst att diskutera priset för detta med en företrädare
            för
          </note>
          <note>
            Socialdemokraterna, eftersom det inte är kostnaden som är Socialdemokraternas
            problem.
          </note>
          <note>
            Socialdemokraterna säger nej av ideologiska skäl.
          </note>
          <note>
            Därför är det vi övriga som måste komma överens om hur detta
            skall införas och hur det skall finansieras.
          </note>
          <note>
            Berit Andnor uttrycker i vissa ord ett stöd för valfriheten,
            men med andra ord och uttryck stöder hon inte att människor själv
            skall få välja i olika situationer.
          </note>
          <note>
            Många unga kvinnor är i dag inte beredda att i alla lägen, under
            alla år, betala det pris för ett förvärvsarbete som en del kvinnor
            tidigare har varit beredda till. Man vill faktiskt kunna ägna
            sig åt olika saker under olika perioder i livet.
          </note>
          <note>
            Berit Andnor talade om låglönesatsning. Där kom ordet som är
            så förrädiskt. Fram till i somras talade man från fackets sida
            om kvinnosatsningar. Sedan har man i stället börjat tala om låglönesatsning.
            Det är därför som jag tvivlar på att facket verkligen kommer att
            satsa just på en löneutjämning i avtalsrörelsen.
          </note>
          <note>
            Berit Andnor undrade vilken sida jag står på. Jag tycker att
            en löneutjämning skall ske, att det är kvinnoyrkena som skall
            uppvärderas, och att det är en kvinnosatsning som skall göras.
            Då skall vi inte använda det förrädiska ordet låglönesatsning.
          </note>
          <note type="speaker">
            Anf. 32 BERIT ANDNOR (s) replik:
          </note>
          <note>
            Herr talman! Det vore intressant om Rose-Marie
          </note>
          <note>
            Frebran kunde ge exempel på i vilken mån vårdnadsbidraget ger
            rättvisa och valfrihet till kvinnor. På vilket vis skulle vårdnadsbidraget
            ge det?
          </note>
          <note>
            Enligt min uppfattning, efter att ha studerat de förslag som
            lagts fram om vårdnadsbidrag, ger det inte det. Grunden för valfrihet
            är att man har ett arbete. Ett eget arbete ger oberoende och frihet.
          </note>
          <note>
            Att kunna förena vården av barn med ett förvärvsarbete är grunden
            för jämställdheten mellan män och kvinnor. Genom ett vårdnadsbidrag
            förändras förutsättningarna i grunden. Vi kommer aldrig att ha
            råd att ge ett vårdnadsbidrag som ger alla kvinnor valfrihet.
          </note>
          <note>
            Tvärtom kommer det att bli en valfrihet för de bäst ställda i
            samhället. Det är den valfriheten som de borgerliga partierna
            talar sig varma för.
          </note>
          <note>
            Låglönesatsning är, Rose-Marie Frebran, detsamma som kvinnosatsning,
            om vi nu skall använda det ordet. Det är tyvärr så att det är
            kvinnorna som vi återfinner i de lågt avlönade yrkena. Det är
            inom de traditionellt kvinnliga områdena som vi har de låga lönerna.
            För att vi skall kunna uppvärdera dem kommer det att krävas en
            gemensam strategi både från den fackliga sidan och från arbetsgivarsidan,
            en gemensam uppfattning om att det är de lågt betalda grupperna
            i samhället som skall få en lönehöjning i de kommande löneförhandlingarna.
            Där finns det absolut ingen uppställning från arbetsgivarsidan,
            det vet vi.
          </note>
          <note>
            Att satsa på de lågt betalda är detsamma som att satsa på kvinnors
            löner. Om man påstår att så inte skulle vara fallet, Rose-Marie
            Frebran, tycker jag att ett närmare studium av lönestatistiken
            vore på sin plats.
          </note>
          <note>
            I den här diskussionen har jag tidigare här i riksdagen fått
            klart för mig att de borgerliga partierna -- det är tydligen så
            även i dag -- inte ställer upp för en solidarisk lönepolitik,
            som skulle innebära bättre löner, högre löner och rättvisare löner
            för det traditionella kvinnoarbetet.
          </note>
          <note>
            Anf. 33 ROSE-MARIE FREBRAN (kds)
          </note>
          <note>
            replik:
          </note>
          <note>
            Herr talman! På vilket sätt innebär vårdnadsbidraget rättvisa
            och valfrihet? Det innebär i allra högsta grad rättvisa på så
            sätt att de som i dag av olika anledningar vårdar sina egna barn
            i hemmet -- 14 % av förskolebarnen får sin omsorg på det sättet
            -- skulle få ett erkännande för sitt arbete. Det är i allra högsta
            grad fråga om att rättvisa då skulle skapas mellan olika typer
            av familjer, tvåförsörjarfamiljer och enförsörjarfamiljer.
          </note>
          <note>
            Valfriheten skulle förbättras på det sättet att de som är starkt
            övertygade om att de under några år själva vill ge omsorg till
            sina barn skulle få större möjlighet till det. Att det finns de
            som redan i dag utan någon ersättning gör det visar att det hos
            en del finns stark övertygelse för det. En del kvinnor går till
            sitt förvärvsarbete i dag utan någon större glädje. De skulle
            hellre vilja vara hemma medan barnen är små, vilket de flesta
            faktiskt tycker att barnen även är när de fyller ett eller två
            år.
          </note>
          <note>
            Jag håller inte med om att låglönesatsning och kvinnosatsning
            är en och samma sak. Om vi vill uppvärdera kvinnoyrkena är det
            väldigt viktigt att vi håller oss till att det som behövs är en
            löneutjämning. Det är kvinnoyrkena som skall uppvärderas, som
            skall få en högre status.
          </note>
          <note>
            Solidarisk lönepolitik för mig är i det här läget att männen
            skulle avstå och att kvinnorna ensidigt skulle få del av det lilla
            löneökningsutrymme som finns. Det är en löneutjämning som behövs.
            Jag tycker att det är förrädiskt att använda ordet låglönesatsning.
          </note>
          <note type="speaker">
            Anf. 34 ISA HALVARSSON (fp) replik:
          </note>
          <note>
            Fru talman! Det finns många hypoteser om varför kvinnorna nästan
            generellt har lägre löner än männen. Man kommer ofta fram till
            att en av mekanismerna bakom är det faktum att det är kvinnorna
            som föder barn. Det drabbar så att säga även de kvinnor som inte
            föder barn, för de förväntas att föda barn.
          </note>
          <note>
            I förslaget till förändringen av stödet till barnfamiljerna finns
            faktiskt en konflikt, Rose-
          </note>
          <note>
            Marie Frebran. Det finns en konflikt mellan att man kräver och
            arbetar för lika lön för alla kvinnor, men man gör inte detta
            möjligt. Man utformar barnfamiljestödet så att det inte lönar
            sig för småbarnsmammor att arbeta. Småbarnsmammor måste ha samma
            möjligheter som andra kvinnor och män att arbeta, för den delen
            också småbarnspappor som ställer upp för sina familjer.
          </note>
          <note>
            Det är därför som vi från Folkpartiets sida tycker att det är
            viktigt att man utformar stödet så att det lönar sig för småbarnsmammorna
            att arbeta och som gör det möjligt för dem att minska arbetstiden,
            att valet inte skall stå mellan att arbeta heltid eller att inte
            arbeta alls. Skall kvinnorna kunna arbeta krävs en utbyggd barnomsorg
            så att alla får möjlighet till barnomsorg. Stödet till barnfamiljerna
            måste vara väldigt flexibelt, så att det verkligen kan användas
            av bägge föräldrarna, att inte bara den med lägre lön utnyttjar
            stödet.
          </note>
          <note>
            Som jag sade i mitt huvudanförande är det otroligt viktigt för
            jämställdheten att vi får en familjepolitik som gör att också
            papporna känns vid att de har barn. Det innebär både skyldigheter
            och glädje.
          </note>
          <note>
            Många pappor önskar verkligen att få vara hemma hos sina barn
            under småbarnstiden. Inser Rose-
          </note>
          <note>
            Marie Frebran att det finns en konflikt i förslaget till hur
            stödet skall utformas?
          </note>
          <note>
            Anf. 35 ROSE-MARIE FREBRAN (kds)
          </note>
          <note>
            replik:
          </note>
          <note>
            Fru talman! Det skall löna sig att arbeta, och det skall det
            göra för alla. Det är den här regeringens inställning att det
            i alla lägen ekonomiskt skall löna sig att arbeta. Det är detta
            som på olika sätt skall premieras. Därför är det överenskommet
            att det skall införas ett vårdnadsbidrag lika för alla barn på
            ett sätt som gör att det skall löna sig att förvärvsarbeta. Självklart
            skall alla få möjlighet till barnomsorg. Den här regeringen är
            t.o.m. beredd att lägga fram ett förslag om en barnomsorgslag.
          </note>
          <note>
            Det måste självfallet följas upp för valfrihetens skull. Barnomsorg
            innebär faktiskt också att ha omsorg om sina barn i det egna hemmet.
          </note>
          <note>
            Jag betonade på samma sätt som Isa Halvarsson betydelsen av pappornas
            roll, att mansrollen förändras. Det är det stora som ännu inte
            skett när det gäller jämställdhetsarbetet. Kvinnorollen har förändrats,
            och det är bra. Men det negativa i sammanhanget är att mansrollen
            inte i samma utsträckning har förändrats. Det är ett stort arbete
            som ligger framför oss tillsammans, kvinnor och män.
          </note>
          <note type="speaker">
            Anf. 36 ISA HALVARSSON (fp) replik:
          </note>
          <note>
            Fru talman! Jag konstaterar att Rose-Marie
          </note>
          <note>
            Frebran och jag är ense i många frågor. Det är glädjande att
            också Rose-Marie Frebran ställer sig bakom införande av en barnomsorgslag.
          </note>
          <note>
            Demokratifrågor
          </note>
          <note type="speaker">
            Anf. 37 SONIA KARLSSON (s):
          </note>
          <note>
            Fru talman! Den kommunala demokratin håller i många kommuner
            på att monteras ner. I namn av
          </note>
          <note>
            ''systemskifte'' eller ''kommunal förnyelse'' sker stora förändringar.
            Den dåliga ekonomin används som förevändning för betydande nedskärningar
            i den kommunala verksamheten.
          </note>
          <note>
            Antalet nämnder och styrelser minskas. Allt färre medborgare
            kan nu vara med i de beslutande församlingarna. Nya organisationsmodeller
            införs, exempelvis beställar--utförar-modeller eller checksystem,
            vilket innebär att inflytandet för de återstående politikerna
            drastiskt minskas.
          </note>
          <note>
            Det är drygt ett år sedan den nya kommunallagen trädde i kraft.
            Under detta år har stora organisatoriska förändringar skett i
            kommunerna.
          </note>
          <note>
            Det beräknas att ca 8 500 kommunala förtroendeuppdrag samt ca
            600 styrelser och nämnder har försvunnit. Färre politiker och
            ett mindre antal styrelser och nämnder behöver inte automatiskt
            betyda mindre demokrati. Det handlar också om hur de förtroendevalda
            utövar politiken.
          </note>
          <note>
            Det som är mycket viktigt och behöver utökas är kontakten mellan
            politikerna och medborgarna.
          </note>
          <note>
            En av de nya organisationsmodeller som många kommuner infört
            är beställar--utförarorganisationer, som enligt mitt förmenande
            bl.a.
          </note>
          <note>
            har inneburit att kontakten mellan medborgare och politiker minskat.
            I mitt hemlän har de tre största kommunerna samt landstinget infört
            denna organisation.
          </note>
          <note>
            Denna modell innebär att man skiljer den producerande verksamheten
            från den styrande beställardelen av organisationen. De förtroendevalda
            blir beställare, som skall göra upp kontrakt med den egna administrationen.
          </note>
          <note>
            Beställar--utförar-organisationen innebär i praktiken att tjänstemannagrupper
            förhandlar med varandra. Politikerna blir sämre informerade på
            grund av flera vattentäta skott mellan politiker och utförare.
            Kontakten mellan verksamheten och politikerna är bruten. Därmed
            bryts effektivt den enligt min mening nödvändiga dialogen mellan
            de förtroendevalda och förvaltningen.
          </note>
          <note>
            Risken med denna organisation är att det politiska ansvaret blir
            otydligare. Det är svårare för allmänheten att få besked, att
            hitta rätt person att tala med eller att få tala med en politiker.
            Det finns också en risk för brist på helhetssyn; varje resultatenhet
            ser till sitt eget bästa. Dessutom är organisationen så uppdelad
            att det krävs dubbel kompetens, vilket gör att organisationen
            varken blir billigare eller effektivare. Därutöver skapas administration
            på vägen, med andra ord ökad byråkrati.
          </note>
          <note>
            För att kontrollera utfallet av verksamheten och hur den enskilde
            medborgarens situation påverkas fordras en noggrann utvärdering.
            Tyvärr tyder de många försöken som dras i gång över landet på
            att ytterst små resurser avsätts för denna politiska uppföljning
            -- kanske i storleksklassen en promille eller mindre av den totala
            budgeten.
          </note>
          <note>
            Det som är mest allvarligt och bekymmersamt är den minskande
            kontakten mellan politikerna och medborgarna. Inte minst i ekonomiskt
            besvärliga tider är det viktigt att allmänheten och politikerna
            ser samma verklighet. Medborgarna ställer krav på att politikerna
            både känner till och kan prata om de problem som finns.
          </note>
          <note>
            På senare tid har antalet kommuner som har infört eller som vill
            införa någon form av kundvalssystem ökat. Vanligast är skolpeng,
            barnomsorgspeng, vårdcheck eller kuponger. Därmed skall anpassningen
            till marknadens sätt att fungera fullföljas.
          </note>
          <note>
            Utifrån utgångspunkten att alla hade samma köpkraft och att alla
            vore lika välinformerade om marknadens möjligheter skulle det
            kanske kunna fungera. Men så är det inte i verkligheten. Denna
            jämlikhet finns inte. Dessutom är inte bara köpkraften olika,
            utan behoven är också olika. Hur skall detta hanteras i ett system
            med peng eller check?
          </note>
          <note>
            Riskerna för ökad segregation vid exempelvis införande av skolpeng
            är betydande. En skolpeng, som är lika för alla barn, tar inte
            hänsyn till barnens mycket olika behov för att kunna få en likvärdig
            utbildning. Många barn har handikapp av olika slag. Vissa av barnen
            kan behöva resurser som vida överstiger andra barns behov osv.
          </note>
          <note>
            Fru talman! Kommunförbundet har i januari i år redovisat en enkät
            som har besvarats av 197 av landets 286 kommuner. Den visar att
            minst 50 000
          </note>
          <note>
            jobb i kommunerna försvinner till slutet av 1994.
          </note>
          <note>
            De största besparingarna drabbar skolan, barnomsorgen, gator
            och fritidsverksamhet.
          </note>
          <note>
            Minskade skatteinkomster, indragningen av de
          </note>
          <note>
            7,5 miljarder kronor som den borgerliga majoriteten har beslutat
            för 1993 samt det lagstadgade skattestoppet tvingar fram besparingarna.
          </note>
          <note>
            Den kommunala självstyrelsen med det lokala ansvaret för verksamhet
            och ekonomi är mycket viktig. Ett lagstadgat kommunalt skattestopp
            är därför på principiella grunder ett ingrepp i den kommunala
            självstyrelsen. Att genom lagstiftning upprätthålla långvariga
            kommunala skattestopp är inte förenligt med den kommunala självstyrelsen.
          </note>
          <note>
            En sådan åtgärd bör endast tillgripas temporärt och under korta
            perioder.
          </note>
          <note>
            Nuvarande lagstadgade skattestopp har redan passerat en sådan
            kortare period. Ett fortsatt lagstadgat kommunalt skattestopp
            strider därför mot regeringsformen.
          </note>
          <note>
            Jag har under den allmänna motionstiden lämnat in en motion som
            tar upp de frågor som jag nu har redovisat. Jag ser med förtröstan
            an konstitutionsutskottets kommande behandling av min motion.
          </note>
          <note type="speaker">
            Anf. 38 HARRIET COLLIANDER (nyd):
          </note>
          <note>
            Fru talman! Rubriken på mitt anförande lyder:
          </note>
          <note>
            Avpolitisera de statliga styrelserna!
          </note>
          <note>
            När man tittar i Sveriges statskalender för 1992 kan man börja
            fundera över vad för slags demokrati vi har i Sverige. I den finns
            många statliga styrelser, nämnder och råd uppräknade, och i dessa
            finner man att en eller flera riksdagsledamöter sitter i många
            av styrelserna för de uppräknade verksamheterna.
          </note>
          <note>
            Det finns anledning att fråga sig om det är rimligt att ha politiskt
            tillsatta styrelseledamöter. Det kan i vissa verksamheter vara
            det, men det är tveksamt om ledamöter skall sitta i sådana styrelser
            där verksamheterna är beroende av statliga medel och därför får
            sina medel genom riksdagsbeslut -- beslut som de folkvalda själva
            är med om att fatta.
          </note>
          <note>
            Jag är mycket tveksam till den ordning som råder nu, därför att
            den riksdagsledamot som går in i en styrelse går in i en annan
            roll än den folkvaldes och tar med sig den rollen in i riksdagen.
            Detta förhållande kan rubba tilltron till riksdagens oväld.
          </note>
          <note>
            Nu finns det de som invänder och säger att det är klart att folket
            måste ha insyn i de statliga verksamheterna, och att den här insynen
            skall utövas av politiker och fackliga förtroendemän och -kvinnor.
            Men så enkelt är det ju inte. Det finns också en annan sida. Verksamheten
            får en till synes kompetent styrelse. Den ges ett sken av kompetens
            som de politiskt och fackligt tillsatta tar till sig. De tillsatta
            lever i myten om sin egen kompetens, och de tror mer på sin förmåga
            än vad det finns täckning för i verkligheten. Föreställningen
            om den folkliga insynen blir en chimär och folket lever i tron
            att de folkvalda företräder deras intressen.
          </note>
          <note>
            Det som har hänt i den statliga Nordbanken och den rörelsetyngda
            Sparbanken är otäcka illustrationer till vad som händer när styrelseledamöter
            tillsätts på politiska och fackliga meriter och inte efter kriterier
            som professionalism, kompetens och förmåga. Vad har riksdagsledamöter
            och fackbasar i bankernas styrelser att göra? En nyligen gjord
            uppskattning pekar på att 70--80 % av de statligt tillsatta styrelseledamöterna
            har socialdemokratisk eller facklig bakgrund. Det är förvisso
            hyggligt folk, men de har inget i en bankstyrelse att göra. Detta
            gäller naturligtvis också för andra verksamheter än banker.
          </note>
          <note>
            Nu ursäktar sig de politiskt och fackligt tillsatta ledamöterna
            i de här bankstyrelserna med att de ju egentligen inte begrep
            något eller i alla fall inte så mycket. Man kan bara dra slutsatsen
            att de måste ha känt sig mycket smickrade över att få tillträde
            till maktens höjder, börjat leva i myten om sin kompetens och
            inte förstått allvaret i sin syssla. När man sedan vet att styrelsearvodena
            ligger i storleksordningen 40 000--70 000 kronor frågar man sig
            om det är den snöda vinningen som har varit drivkraften.
          </note>
          <note>
            De som har drabbats är det folk vars intressen de folkvalda var
            satta att tillvarata. I intervjuer med de nu aktuella bankstyrelseledamöterna,
            har de enstämmigt uttryckt att de inte är beredda att ta något
            juridiskt ansvar för sina styrelseledamotsuppdrag. Det är därför
            bra att regeringen har tillsatt en utredning om ansvarsfrågan.
          </note>
          <note>
            Nu hoppas jag att bankkrisen skall föra något gott med sig i
            ett längre perspektiv, i det att den så obarmhärtigt har riktat
            strålkastarna på det systemfel i det svenska samhället som det
            långvariga socialdemokratiska, korporativistiska tänkandet har
            gett upphov till, och som har lett till att professionalism och
            kompetens inte har prioriterats i samhällsstyret.
          </note>
          <note>
            Min tanke leds vidare till vad som händer när riksdagsledamöter
            engagerar sig i organisationer.
          </note>
          <note>
            Vem sätter sig över vem? Det är klart att det är organisationerna
            som sätter sig över riksdagsledamöterna. Vems intressen företräder
            den folkvalde i riksdagen -- särintressenas eller väljaropinionens?
            Många här riskerar att inte hålla i tydligt medvetande att de
            är folkets valda ombud.
          </note>
          <note>
            Man behöver bara erinra sig LO:s makt över de folkvalda, en makt
            som drev Sverige in i 80-talets politik och in i den värsta ekonomiska
            krisen i modern tid. Nu har man från LO mage att hota med politisk
            strejk.
          </note>
          <note>
            Det är dags att kasta de av socialdemokratin så omhuldade korporativistiska
            idéerna på skräphögen. Tar man den borgerliga regeringens styrelseutnämningar
            i betraktande, finner man att även den har svårt att göra upp
            räkningen med det socialdemokratiska tänkesättet. Det kanske inte
            är så konstigt, därför att vid det här laget är det ju flera generationer
            svenskar som har indoktrinerats i den socialdemokratiska enhetsskolan.
          </note>
          <note>
            Med tanke på vad som har diskuterats beträffande tillsättning
            av statliga styrelser, vill jag starta en offentlig och öppen
            debatt om detta. Diskussionen handlar bl.a. om huruvida vi skall
            ha tilltro till professionalism och kompetens i samhällsstyret
            eller om politiska och fackliga meriter är viktigare.
          </note>
          <note>
            Detta leder också till en diskussion om vad riksdagsledamotskapet
            innebär.
          </note>
          <note>
            Fru talman! Det är kanske dags för de folkvalda att bli just
            folkvalda och företräda just väljarnas intressen i riksdagen.
          </note>
          <note type="speaker">
            Anf. 39 HUGO HEGELAND (m):
          </note>
          <note>
            Fru talman! Och det vart tredje dagen där talandet fortsatte
            -- för att något travestera en passus i
          </note>
          <note>
            Matteus 16:21. En av dem som bidrar till detta är uppenbarligen
            jag. Före mig har nämligen enligt talarlistan, om inga ytterligare
            ändringar skett, 146
          </note>
          <note>
            ledamöter redan talat och ytterligare 15 kommer efter mig. Är
            detta meningsfullt? Svaret beror dels på om vi säger något nytt,
            dels på om någon över huvud taget är intresserad av vad vi säger,
            förutom talmän och stenografer.
          </note>
          <note>
            Jag tänker ta upp en fråga som särskilt berör riksdagen, nämligen
            antalet ledamöter. Här finns nämligen en motion om att antalet
            bör halveras, och enligt två andra motioner att det bör minskas
            med 98. Mitt eget parti kräver redan i gällande partiprogram en
            minskning med 100, vilket upprepas i vårt nyss avlämnade förslag
            till nytt partiprogram, Allsidighetens samhälle.
          </note>
          <note>
            Jag är mycket kritisk till dessa förslag.
          </note>
          <note>
            Huvudargumentet är att vi är för många. Men på vilket sätt? frågar
            jag. Finns det någon utredning som visar att vi skulle arbeta
            effektivare om vi vore färre? Nej, det gör det inte.
          </note>
          <note>
            Det första argumentet är att vi är för många med hänsyn till
            befolkningens storlek. Det finns dock ingen utredning som gör
            detta sannolikt. I stället jämför man med andra länder som i förhållande
            till sin folkmängd har ett färre antal, t.ex.
          </note>
          <note>
            Storbritannien, Tyskland, Frankrike och Italien.
          </note>
          <note>
            Men beträffande dessa länder, där t.ex. Italien har
          </note>
          <note>
            91 300 invånare per ledamot och Frankrike 97 300, så har Frankrikes
            parlament 577 ledamöter och
          </note>
          <note>
            Italiens 630 ledamöter. Är inte det för många?
          </note>
          <note>
            Dessa parlament borde då arbeta dubbelt så ineffektivt som vårt,
            när man åberopar antalet ledamöter som grund för effektivitet
            i arbetet, medan exempelvis Danmark med blott l79
          </note>
          <note>
            ledamöter i Folketinget och Norge med l65 borde arbeta dubbelt
            så effektivt.
          </note>
          <note>
            Men om man i stället jämför befolkningstalen, så har Danmark
            29 200 invånare per ledamot och
          </note>
          <note>
            Norge 25 600. Finland har ännu färre, nämligen
          </note>
          <note>
            24 900. Sedan kommmer Schweiz med 22 700
          </note>
          <note>
            invånare per ledamot, Ständerrat och Nationalrat inräknade, och
            sist Sverige med 22 300.
          </note>
          <note>
            Om vår riksdag halverades skulle i dagens läge
          </note>
          <note>
            Folkpartiet liberalerna reduceras till l6,5
          </note>
          <note>
            ledamöter, Centerpartiet till l5,5,
          </note>
          <note>
            Kristdemokraterna till l3, Ny demokrati till l2,5 och
          </note>
          <note>
            Vänsterpartiet till 8. Om vi fortfarande har l6
          </note>
          <note>
            utskott -- jag bortser från EES-utskottet -- skulle dessa partier
            inte ha ledamöter till alla utskott. Är det önskvärt? Även om
            vi i framtiden har slagit ihop finansutskottet och skatteutskottet
            räcker inte detta för att rädda situationen, inte heller om vi
            avskaffade jordbruksutskottet och i stället fick ett miljöutskott.
            Men vilket är det optimala antalet ledamöter i ett utskott?
          </note>
          <note>
            En halvering av riksdagen utifrån dagens läge skulle också innebära
            att Moderaterna,
          </note>
          <note>
            Folkpartiet, Centern, kds och Vänsterpartiet skulle bli orepresenterade
            för Norrbotten liksom för
          </note>
          <note>
            Västerbotten. För Jämtlands del skulle
          </note>
          <note>
            Moderaterna och Centern bli utan ledamöter i kammaren -- Folkpartiet
            är redan orepresenterat.
          </note>
          <note>
            Och för Västernorrland skulle både Moderaterna,
          </note>
          <note>
            Folkpartiet, Centern, kds, Ny demokrati och
          </note>
          <note>
            Vänsterpartiet bli utan riksdagsledamöter.
          </note>
          <note>
            Det var för att undvika liknande effekter som riksdagen höjde
            Författningsutredningens förslag om 290 ledamöter till 350 ledamöter.
            Detta argument har fortfarande relevans, särskilt som vi riksdagsledamöter
            så ofta sägs ha för liten kontakt med invånarna i den valkrets
            som vi representerar.
          </note>
          <note>
            Om vi har för många riksdagsledamöter, måste huvudargumentet
            bli att vi utnyttjar denna arbetskraft felaktigt. Då är det detta
            problem som man bör ta upp till diskussion.
          </note>
          <note>
            Ännu ett argument i dessa besparingstider: Den ungefärliga driftskostnaden
            per riksdagsledamot är
          </note>
          <note>
            750 000 kr. Jag bortser alltså från fasta kostnader.
          </note>
          <note>
            l00 färre ledamöter skulle då innebära en besparing på omkring
            75 miljoner kronor. Men det tycks inte vara motionärernas avsikt.
            I stället vill man höja servicen, t.ex. en halv sekreterartjänst
            åt varje ledamot.
          </note>
          <note>
            Jag beklagar ändå att riksdagen inte antog
          </note>
          <note>
            Författningsutredningens förslag om 290
          </note>
          <note>
            ledamöter. Då hade gamla andrakammarsalen kunnat byggas om och
            väl rymma detta antal. Nu tvingades man bygga en ny plenisal med
            plats för
          </note>
          <note>
            350 ledamöter plus statsråd. Därmed är loppet kört, enligt min
            uppfattning. Motioner om att minska antalet ledamöter betraktar
            jag därför som demonstrationer i popularitetssyfte.
          </note>
          <note>
            Denna plenisal gjordes på tok för stor. Man trodde nämligen att
            varje ledamot behövde en plats stor som en skolbänk. Men samtidigt
            fick varje ledamot ett eget arbetsrum, vilket rymde mångdubbelt
            mer av riksdagstryck och andra officiella handlingar och gjorde
            därigenom de voluminösa skolbänkarna helt onödiga.
          </note>
          <note>
            Se på andra parlament. Plenisalen i USA:s representanthus med
            435 ledamöter är betydligt mindre än vår liksom den franska deputeradekammaren.
            För att inta tala om britterna, som nöjer sig med en plenisal
            för blott
          </note>
          <note>
            230 ledamöter trots att det totala antalet är 65l.
          </note>
          <note>
            Till råga på eländet har man hängt upp denna dystra triptyk,
            som hänger på väggen bakom mig.
          </note>
          <note>
            Den kan vi i varje fall ta bort och hänga upp något ljusare,
            gladare och inspirerande. Då kanske även ekonomin vänder.
          </note>
          <note type="speaker">
            Anf. 40 OLLE SCHMIDT (fp):
          </note>
          <note>
            Fru talman! Man vet inte om man skall våga yttra sig efter Hugo
            Hegelands anförande. Jag kommer inte ihåg vilken i ordningen som
            jag skulle vara.
          </note>
          <note>
            Men jag tror att jag gör det ändå, eftersom det faktiskt tillhör
            demokratins spelregler, Hugo
          </note>
          <note>
            Hegeland, att vi får leva efter de regler som vi har.
          </note>
          <note>
            Hur vår demokrati fungerar är något som berör oss alla. Det märks
            också i hög grad på den intensiva debatten om hur riksdagen skall
            arbeta och om hur valsystemet skall se ut.
          </note>
          <note>
            En levande debatt om demokratin och dess former är alltid lika
            nyttig och nödvändig, i synnerhet som det så traditionella svenska
            samhället genomgår så stora förändringar.
          </note>
          <note>
            Just nu vet vi att det pågår täta kontakter mellan partierna
            här i riksdagen i syfte att hitta lösningar på en rad viktiga
            konstitutionella frågor --
          </note>
          <note>
            mandatperiodens längd, den gemensamma valdagen, personvalsinslaget,
            valkretsarnas storlek och riksdagens ställning.
          </note>
          <note>
            Fru talman! Låt mig beröra några områden som jag anser är viktiga
            -- personval, bättre regional och kommunal demokrati.
          </note>
          <note>
            Under decennier har frågan om personval diskuterats. Flera utredningar
            har inte lett till någonting. Varje gång man skulle komma till
            skott uppstod tvekan och rädsla. Nu verkar det äntligen som om
            någonting håller på att hända och att vi får en förlösning av
            frågan.
          </note>
          <note>
            Från Folkpartiets sida har vi länge hävdat vikten av att öka
            människors möjligheter att välja mellan olika personer -- i stället
            för att som nu i praktiken bara kunna rösta på ett parti. Man
            kan nog med fog säga att det svenska valsystemet är ett av de
            mest partidominerade valsystemen bland världens demokratier.
          </note>
          <note>
            Jag hoppas att Personvalskommittén skall kunna ena sig om ett
            valsystem, som ger väljaren verkliga möjligheter att också välja
            mellan personer. Den modell som nu diskuteras är ganska modest.
            Den ger fortfarande partierna ett ganska stort inflytande.
          </note>
          <note>
            I debatten om personval har det ibland sagts att entusiasmen
            över mer av personval är mycket begränsad i det här huset. Det
            är säkert sant. Och går vi ut i partiorganisationerna möter vi
            säkert också betydande skepsis.
          </note>
          <note>
            Men det viktiga måste rimligen vara att skapa ett valsystem som
            ger ökad legitimitet bland medborgarna och som stärker demokratin.
            Jag är övertygad om att mer av personval faktiskt kommer att göra
            oss i det här huset bättre. Vi får en partiprocedur som innebär
            att vi inte enbart är valda av våra egna partier och medlemmar
            utan faktiskt också har blivit dömda och bedömda av våra väljare.
          </note>
          <note>
            Fru talman! Ett väsentligt problem i dagens Sverige är koncentrationen
            av politisk, ekonomisk och massmedial makt till Stockholm. Ett
            sätt att luckra upp denna maktcentrering är att mer radikalt decentralisera
            och minska den offentliga makten.
          </note>
          <note>
            Jag tror att vi härigenom får utrymme för både starkare regioner
            och självständigare kommuner.
          </note>
          <note>
            Jag vet att dessa tankar föder rädsla, inte minst här i Stockholm.
            Sverige har ju traditionellt en ganska central modell.
          </note>
          <note>
            När nationalstat och parlament förlorar i makt och inflytande
            till överstatlig nivå, är det naturligt att både den lokala och
            den regionala nivån blir starkare. Det ligger helt i linje med
            den s.k.
          </note>
          <note>
            närhetsprincipen, dvs. att besluten skall fattas på lägsta möjliga
            effektiva nivå.
          </note>
          <note>
            Genom att inrätta direktvalda regionala parlament uppnås bättre
            samordning, större effektivitet och ökad demokrati. Om beslutskompetensen
            och ansvaret skall bli reellt bör de framtida regionala organen
            också få egen beskattningsrätt.
          </note>
          <note>
            Hur många regioner Sverige skall innehålla och hur dessa geografiskt
            skall se ut är grannlaga frågor. Jag vill inte ge mig in på att
            dra några gränser i detta sammanhang. Jag tror att det låser diskussionen
            alldeles för tidigt.
          </note>
          <note>
            En sak tycker jag dock att man kan vara överens om, nämligen
            att de nuvarande länen är för små och föråldrade, och de behöver
            förändras. Också svenska regioner bör kunna marknadsföras på ett
            mer kraftfullt sätt jämfört med de regioner som finns i Europa.
          </note>
          <note>
            Fru talman! Det är i kommunerna som medborgarna har de största
            möjligheterna att påverka. Från Folkpartiets sida har vi i deccennier
            talat om närdemokrati och framhållit hur viktigt det är att människor
            har direkta möjligheter att påverka sin närmiljö -- närhet till
            beslutsfattarna, närhet till politikerna. Någon uttryckte saken
            på följande sätt: För ett duktigt kommunalråd tar det en timme
            att gå över torget. Jag vet inte vilken tid som gäller för en
            duktig riksdagsledamot. Mina erfarenheter i det fallet är inte
            så positiva.
          </note>
          <note>
            Kommunalpolitikerna har kommit allt längre bort från medborgarna
            -- heltidsengagerade politiker och tjänstemän dominerar även i
            de mindre kommunerna. Jag vill i detta sammanhang komma in på
            det som Sonia Karlsson berörde tidigare.
          </note>
          <note>
            Den kommunala ekonomin har också gjort att man har genomfört
            olika organisationsförändringar, där den kommunala demokratin
            inte satts i förgrunden, utan det har mest handlat om att öka
            effektiviteten.
          </note>
          <note>
            De nya köp--sälj-systemen, eller beställare--
          </note>
          <note>
            utförare, och det s.k. koncerntänkandet, riskerar enligt min
            mening att urgröpa den kommunala demokratin och försvåra det kommunala
            förtroendeuppdraget, dvs. fritidspolitikerns.
          </note>
          <note>
            Fullmäktigemöten har ställts in, som vi hörde tidigare, och antalet
            fritidspolitiker har blivit färre.
          </note>
          <note>
            Koncerntänkandet leder också till att kommunerna skall få konkurrera
            med det privata näringslivet och sig själva på ett egenartat sätt.
            Kommunerna snedvrider konkurrensen och ger sig in i gråzonen mellan
            vad näringslivet och kommunen skall syssla med. Planerna på att
            tillåta s.k. kommunal uppdragsverksamhet, dvs. försäljning av
            en kommunal tjänst till köpare utanför kommunens geografiska område,
            bör därför avvisas redan nu.
          </note>
          <note>
            Om kommunerna skall klara 90-talets förändringar, och de kommer
            att bli stora, behövs både aktiva medborgare och engagerade fritidspolitiker.
          </note>
          <note>
            Fru talman! Demokratin står i dag inför stora utmaningar. En
            av dem är det växande folkliga misstroendet. Med mer av personval
            och med mindre av centralt beslutsfattande, tror jag att demokratin
            kommer att vitaliseras i vårt land.
          </note>
          <note type="speaker">
            Anf. 41 Tredje vice talman BERTIL FISKESJÖ (c):
          </note>
          <note>
            Fru talman! Denna rubrik täcker ett mycket stort ämne. Vad vi
            kan göra här är naturligtvis bara att nafsa i utkanterna av den
            stora demokratidebatten.
          </note>
          <note>
            Vi har kunnat glädjas åt att demokratin, åtminstone i princip,
            har gjort stora landvinningar i världen under de senaste åren.
            Ett antal stater har övergått från mer eller mindre auktoritära
            eller diktatoriska styrelseskick till demokratiska. Det är naturligtvis
            bra.
          </note>
          <note>
            Vi får då komma ihåg att många av dessa stater är sköra. De är
            ofullbordade i sin demokratiska stil, och de är utsatta för många
            faror. Korruption, svågervälde och eländiga förhållanden inom
            polis, domarväsende och förvaltningar är ett stort hot mot dessa
            nya demokratiers fortbestånd.
          </note>
          <note>
            Jag tycker för min del att det är oerhört viktigt, när det gäller
            användningen av vårt u-landsbistånd, att vi tar upp dessa frågor
            och ger stöd till reformer och till utbildning. Jag har föreslagit
            att man skall koncentrera sig på polisväsende, rättsväsende och
            förvaltning.
          </note>
          <note>
            Jag tror att det på litet längre sikt är nyckelområden när det
            gäller möjligheterna för nya demokratier att överleva. Jag har
            väckt en motion om detta.
          </note>
          <note>
            Det är klart att det också i vårt eget land finns många demokratiproblem
            att ta itu med. Det allvarligaste demokratiproblemet tycker jag
            för min del är det vikande intresset från medborgarnas sida att
            åta sig uppdrag. Jag tror att det hänger samman med den väldigt
            egendomliga vulgärdebatt om politiker och politikers ställning
            i vårt samhällssystem som varit. Jag tycker att den debatten borde
            vara avslutad.
          </note>
          <note>
            Det är hedervärt att vara politiker. Att bli invald i denna riksdag
            är det finaste som finns i vårt land.
          </note>
          <note>
            Vi måste ha en motdebatt på principiella grunder, en debatt mot
            denna vulgärpropaganda. Ingen demokrati kan överleva utan politiker.
            Politiska partier är ett fundament i varje demokrati som man inte
            kan klara sig utan.
          </note>
          <note>
            Det är en stor fara att Folkrörelsesverige håller på att vittra
            sönder, att alla möjliga folkrörelser har stora svårigheter att
            rekrytera folk till den viktiga skolningsverksamhet som där bedrivs.
            Jag ser inte med någon större förtjusning den senaste kommunallagen
            och dess tillämpning. Både Sonia
          </note>
          <note>
            Karlsson och Olle Schmidt har här tidigare varit inne på den
            saken.
          </note>
          <note>
            Vad innebär detta i praktiken såsom tillämpningen varit? Ja,
            det innebär att man avskaffar folkets valda representanter. Allt
            färre får möjligheter att skaffa sig erfarenheter i nämnder och
            styrelser. Den demokratiska kompetensen minskar, och det tycker
            jag är allvarligt. Vi kan inte säga att vi inte skall fatta så
            många politiska beslut. Det är bara en lek med ord. Politiska
            beslut fattas alltid. Frågan är bara vem som fattar dem.
          </note>
          <note>
            Här har på Centerns initiativ en utvärdering av den nya kommunallagens
            tillämpning kommit till. Vi var väldigt ivriga att få till stånd
            denna utvärdering så snabbt som möjligt. Den är nu på gång. Vi
            får väl se hur vi så småningom kan hantera resultaten.
          </note>
          <note>
            I samband med detta kan den fråga ställas som
          </note>
          <note>
            Hugo Hegeland tog upp. Det gäller antalet ledamöter i denna församling.
            Här förs också enligt min mening en vulgärdebatt. Det är som vore
            det fult att ha riksdagsledamöter. I själva verket är ju riksdagsledamöterna
            folkets förtroendemän och förtroendekvinnor. Ju färre vi riksdagsledamöter
            blir, desto svårare kommer det att bli för oss att fullgöra uppgifterna
            på ett tillfredsställande sätt.
          </note>
          <note>
            Vad blir resultatet? Jo, de politiska besluten fattas i ännu
            större utsträckning än nu av andra, inte av de folkvalda politikerna.
            Det fåtal som skulle vara kvar skulle bli ännu mer beroende av
            tjänstemän och anställda och få mindre möjligheter att själva
            agera.
          </note>
          <note>
            Frågan om den regionala nivån tog Olle Schmidt upp på ett berömvärt
            sätt. Jag instämmer med honom. Det här är en gammal centerfråga.
            Vi har nyligen tagit fram ett nytt program för att få till stånd
            vad vi kallar länsdemokrati och som gärna kan kallas regiondemokrati.
            Jag tror att detta är en väldigt viktig fråga och ett sätt att
            vidga demokratin. Men det finns starka krafter som vill slopa
            landstinget -- t.ex. Ny demokrati, om jag förstått saken rätt.
            Det gäller också en del moderater. Man skall alltså ta bort en
            politisk demokratisk instans och ersätta den med tjänstemannavälde.
          </note>
          <note>
            Så ett par ord om EG och demokratin. Det sägs ju att EG innebär
            en inskränkning av demokratin. På sätt och vis kan man säga att
            det blir så med den direkta demokratin i vårt land. Men jag vill
            vända på det hela och säga att genom ett inträde i EG
          </note>
          <note>
            återerövrar vi en del av den politiska makten och demokratin
            som vi redan har förlorat -- dvs. de delar av den suveränitet
            som vi tvingas avstå har vi egentligen redan förlorat. Men genom
            att få inflytande i europeiska organ kan vi återvinna en del av
            detta politiska demokratiska inflytande.
          </note>
          <note type="speaker">
            Anf. 42 OLLE SCHMIDT (fp) replik:
          </note>
          <note>
            Fru talman! Först vill jag säga att jag håller med
          </note>
          <note>
            Bertil Fiskesjö om att det är hedervärt att vara politiker. Det
            är säkert bra att vi säger det. Men det måste också vara så, att
            vi visar att andra kan tycka att vi är hedervärda. Understundom
            tycker jag kanske att det både på den kommunala och på den centrala
            nivån har varit litet si och så med den saken.
          </note>
          <note>
            Ett förtroende -- begreppet förtroendeman fanns ju en gång i
            världen -- är någonting som man får och någonting som man förtjänar.
            Men det är lätt att det förtroendet förloras, och då är det svårt
            att återställa det. En viss form av självkritik, Bertil
          </note>
          <note>
            Fiskesjö, tror jag att också vi som har sysslat med politik några
            år har anledning att visa.
          </note>
          <note>
            Det var dock inte det som jag egentligen ville kommentera, utan
            vad jag ville ta upp var frågan om antalet riksdagsledamöter.
          </note>
          <note>
            Det är möjligt att skälen, som både Bertil Fiskesjö och Hugo
            Hegeland sade, är populära, eller kanske t.o.m. populistiska.
            Dock är det min erfarenhet att allt fler tycker att vi i den här
            församlingen är för många. Måhända är det så. Den som kommer hit
            och ser hur många vi är nu kan kanske med rätta ställa här aktuella
            fråga. Jag känner argumenten för detta.
          </note>
          <note>
            Bertil Fiskesjö och jag har länge varit överens om att fler beslut
            kan fattas på regional nivå. Men kunde det inte vara rimligt att
            vi, om vi nu får en riktigt decentraliserad beslutsnivå, verkligen
            ser till att vi lyckas föra en del av de beslut som fattas här
            ner till regional nivå? Är det då inte rimligt att vi i den här
            församlingen blir färre? Det har jag tyckt vara rimligt i ett
            läge där vi kommit längre i den diskussionen och verkligen decentraliserat
            besluten från riksdagen.
          </note>
          <note type="speaker">
            Anf. 43 Tredje vice talman BERTIL FISKESJÖ (c) replik:
          </note>
          <note>
            Fru talman! Först något om hur man ser på politiker. Jag håller
            självfallet med Olle Schmidt när han säger att här finns en och
            annan politiker som ''dummar sig'', och som dessutom gör det ordentligt,
            och som inte är värd särskild aktning.
          </note>
          <note>
            Men ett slags debattstil, inte minst i medierna, har spritt sig.
            Den innebär att så snart en politiker har gjort något speciellt,
            upplevs alla politiker vara likadana. Det framställs på det sättet.
            Det är som i forna dar -- om en finne drog kniv här i Stockholm,
            ansågs ju alla finnar dra kniv.
          </note>
          <note>
            Detta är en attityd från mediernas sida när det gäller att betrakta
            politikerna. De flesta är dock hederliga och ambitiösa. Jag tycker
            att det är vår skyldighet att argumentera mot, att våga stå emot.
          </note>
          <note>
            Vi måste våga påstå: Vi är faktiskt hederliga och vi gör så gott
            vi kan. Svenska folket har utsett oss.
          </note>
          <note>
            Tycker man inte om oss, behöver man inte välja om oss nästa gång.
          </note>
          <note>
            Ett försvar för politiken är ett försvar för demokratin. Det
            är verkligen oroande att, som framgick av en undersökning för
            inte så länge sedan, i genomsnitt endast 4 % av kommuninvånarna
            är beredda att ta på sig ett kommunalt uppdrag. Det innebär att
            hela medverkanstanken, som är så viktig för demokratin, håller
            på att urholkas. Så småningom får vi kanske en liten politisk
            klass -- kanske inte ens med de lämpligaste -- därför att människor
            inte bryr sig.
          </note>
          <note>
            Sedan något om riksdagens storlek. Det är klart att det inte
            finns några fixa tal. Man kan säga att det bör vara så eller så.
            Men rent allmänt är det på det sättet att även om Sverige, som
            är ett litet land, får en decentralisering till regioner och kommuner
            i så stor utsträckning som möjligt -- och det är ju vad
          </note>
          <note>
            Olle Schmidt och jag vill ha -- kommer vi alltid att ha väldigt
            viktiga uppgifter.
          </note>
          <note>
            Jag ser framför mig det ökande internationella samarbete som
            vi är invecklade i. Det är lätt för oss att, med erfarenhet av
            hur det är i den egna riksdagsgruppen, konstatera att ett stort
            antal ledamöter av riksdagen ständigt är ute på vift. Det rör
            sig inte alltid om samma personer, utan det är olika personer
            i olika sammanhang. Det är alltså väldigt viktigt att ha tillgång
            till politiker som kan delta och representera Sverige på olika
            sätt.
          </note>
          <note>
            Sedan vill jag ta upp en sak som jag glömde att nämna i mitt
            förra inlägg. Jag noterar att Harriet
          </note>
          <note>
            Colliander är väldigt kritisk mot politiker som suttit med i
            t.ex. bankstyrelser. Ja, det kan man vara. Jag tycker också att
            de varit alltför slappa, alltför försiktiga. Men Harriet Colliander
            sade icke ett enda ord om proffsen, dvs. bankdirektörerna. De
            hade ju det verkliga ansvaret i bankerna. Varför inte kritisera
            dem också, åtminstone litet grand?
          </note>
          <note type="speaker">
            Anf. 44 OLLE SCHMIDT (fp) replik:
          </note>
          <note>
            Fru talman! Helt kort. Bertil Fiskesjö säger att människor, medborgare,
            som är missnöjda med oss inte skall välja om oss nästa gång. Men
            det är bara delvis sant. Om det blir som i varje fall jag -- och,
            tror jag, merparten av oss i den här församlingen --
          </note>
          <note>
            hoppas på, finns kanske nämnda möjlighet i en framtid om vi får
            ett ökat inslag av personval.
          </note>
          <note>
            Problemet för människorna, medborgarna, har varit att de politiker
            som de är missnöjda med ändå blir omvalda om partierna är nöjda
            med dessa politiker. Det tror jag har urgröpt tilltron till politik.
          </note>
          <note>
            Även om allting annat går mycket fort, tror jag inte att det
            är nödvändigt att det också gäller politiken.
          </note>
          <note>
            Men politiken får heller inte gå allför långsamt. Vad människor
            tycker, den uppfattning som de framför, måste få ett visst genomslag.
            Dessutom måste det alltså gå någorlunda hastigt.
          </note>
          <note>
            Trögheten i systemet -- det gäller också de politiska systemen
            -- trögheten i vårt beslutsfattande och trögheten när det gäller
            att byta ut politiker som man är missnöjd med tror jag är några
            av skälen till att förtroendet har minskat och till att också
            viljan att anta politiska uppdrag har minskat under de senaste
            åren.
          </note>
          <note>
            Jag tror, Bertil Fiskesjö, att det finns ett mycket naturligt
            skäl till att det är svårt att locka politiker.
          </note>
          <note>
            Det är inte alltid så förbålt roligt att vara politiker.
          </note>
          <note>
            Man får ovett för det mesta just i dessa dagar när det är svåra
            tider. Då kanske det inte alltid är så roligt att locka med politiska
            uppdrag.
          </note>
          <note type="speaker">
            Anf. 45 Tredje vice talman BERTIL FISKESJÖ (c) replik:
          </note>
          <note>
            Fru talman! Vad gäller personvalsfrågan har jag ingen annan uppfattning
            än Olle Schmidt. Jag tycker också att det skulle vara bra med
            ett starkare inslag av personval. Jag har även för många år sedan
            varit med om att lägga fram konkreta förslag i de här frågorna,
            förslag som dess värre sedan inte vann resonans i riksdagen. Men
            nu kanske de kan komma.
          </note>
          <note>
            Det är klart att det finns många olika skäl till att sådana här
            siffror om förtroendet för politiker ständigt cirkulerar i opinionsundersökningar
            och liknande. Men ett grundläggande skäl är att medborgarna nu
            är sämre informerade än någon gång tidigare om vad politisk verksamhet
            innebär.
          </note>
          <note>
            Jag brukar säga att jag kan stå i en mycket kvalificerad församling,
            bland människor med hög utbildning, och om jag vet att de inte
            är politiskt engagerade påstå nästan vad som helst. Ingen kan
            ifrågasätta det, för de kan inte politik. De kan inte politiska
            frågor. Om vi däremot har en sammandragning inom partiet, med
            centerpartistiska landstingsmän och kommunalmän, får jag akta
            mig väldigt noga. De kan politik.
          </note>
          <note>
            Jag menar alltså att vi håller på att mista ett demokratikapital
            i samhället genom att alltför få människor får möjlighet att engagera
            sig. Detta är också helt allmänt en större fara, för det bäddar
            för demagoger och framgångar för den typ av propaganda som vi
            hörde en hel del av vid det senaste valet. Människor har helt
            enkelt inte tillräckliga kunskaper, inte tillräckliga erfarenheter.
            De känner inte tillräckligt många människor som har kunskaper
            och erfarenheter för att kunna ifrågasätta vad som påstås av någon
            för tillfället kanske populär och glansfull ledare.
          </note>
          <note>
            Den genuina folkrörelseförankring som vi tidigare har haft i
            svensk politik och den kommunala självstyrelsen har spelat en
            mycket stor roll. Den håller vi kanske på att föröda. Det ser
            jag som ett grundläggande problem i samhället vad gäller det demokratiska
            styrelseskicket.
          </note>
          <note type="speaker">
            Anf. 46 TALMANNEN:
          </note>
          <note>
            Eftersom Harriet Colliander blev direkt angripen, får Harriet
            Colliander ordet för replik.
          </note>
          <note type="speaker">
            Anf. 47 HARRIET COLLIANDER (nyd):
          </note>
          <note>
            Fru talman! Jag delar Bertil Fiskesjös upprördhet över det sätt
            varpå bankerna har skötts av bankledningarna. Men min uppfattning
            har alltid varit att det är styrelsen för en verksamhet som har
            det slutliga ansvaret för de beslut som fattas.
          </note>
          <note>
            Vissa verksamheter är kanske mer kunskapskrävande än andra. Då
            går det inte att tillsätta styrelseledamöter på politiska eller
            fackliga meriter. Det var som jag sade: Vad har politiker och
            fackbasar i bankstyrelser att göra, när man i tidningsintervjuer
            öppet säger att man faktiskt inte riktigt begrep vad det handlade
            om? Man trodde att man var där för att bevaka etiska aspekter.
            Det är naturligtvis en god tanke. Men beslutsfattandet i en bank
            handlar ju om vad man skall göra med miljardtals kronor.
          </note>
          <note>
            Jag tog bankerna som exempel på hur det går när man ger det politiska
            och det fackliga inflytandet en alltför stor betydelse. Det är
            det som har hänt i det svenska samhället under de senaste decennierna.
          </note>
          <note>
            Man måste börja ifrågasätta om det är det man skall ha, eller
            om professionalism, eller låt oss säga yrkeskompetens, i vissa
            fall skall ha företräde före det politiska och det fackliga. Det
            är faktiskt en vital fråga för att mycket skall överleva.
          </note>
          <note type="speaker">
            Anf. 48 Tredje vice talman BERTIL FISKESJÖ (c) replik:
          </note>
          <note>
            Fru talman! För att inget missförstånd skall uppstå vill jag
            betona att jag inte heller tycker att styrelseledamöterna i allmänhet
            har skött sig i bankerna och i en del andra styrelser. De har
            tagit för lätt på det uppdraget helt enkelt.
          </note>
          <note>
            Men, märk väl, de här styrelserna har inte enbart bestått av
            politiker eller fackliga företrädare. Där har suttit proffs, för
            att använda Harriet
          </note>
          <note>
            Collianders egna ord. De har misskött sig lika gravt eller jag
            skulle vilja säga ännu värre, för de skulle ändå besitta en viss
            grad av sakkunskap och kunna hålla ögonen på den verkställande
            delen, både i bankerna och i andra företag.
          </note>
          <note>
            Att man kallas för proffs eller att man har gått en viss karriär
            är ingen som helst garanti för gott omdöme, för kunskaper eller
            ens för viljan att göra sitt bästa. Jag har rört mig så länge
            i det politiska och administrativa systemet att jag vet att man
            kan hitta väldigt många inkompetenta personer på höga poster.
            Det är sannerligen ingalunda enbart politiker som kan vara inkompetenta.
            Det förekommer inom alla verksamheter. Av den anledningen reagerade
            jag litet grand mot att man pekade ut politiker i styrelser som
            särskilda bovar i det här sammanhanget.
          </note>
          <note>
            Anf. 49 HARRIET COLLIANDER (nyd)
          </note>
          <note>
            replik:
          </note>
          <note>
            Fru talman! Bankkrisen har satt en strålkastare på förhållandet
            att man i så hög grad utnämner människor på politiska meriter
            och människor med facklig bakgrund.
          </note>
          <note>
            Som jag sade har jag pratat med utredningstjänsten, och det finns
            en översiktlig uppskattning av hur många styrelseledamöter i statliga
            styrelser som har politisk och facklig bakgrund. Man kunde konstatera
            att mellan 70 %
          </note>
          <note>
            och 80 % hade socialdemokratisk politisk tillhörighet eller facklig
            bakgrund.
          </note>
          <note>
            Det är den principen för utnämningar som jag vänder mig emot.
            Jag har använt bankkrisen som en strålkastare för att exemplifiera
            att det inte står så väl till alltid.
          </note>
          <note type="speaker">
            Anf. 50 BERNDT EKHOLM (s):
          </note>
          <note>
            Fru talman! I debatten om förnyelsen av välfärdsbygget, om nya
            grepp för att utveckla välfärden i en tid av mycket begränsade
            resurser, måste folkrörelsernas och de ideella organisationernas
            tänkbara bidrag lyftas fram. Det var de som lade grunden till
            det folkhem som skapats i vårt land. De kan i dag spela en viktigare
            roll än de hitintills tilldelats. Också för dessa rörelsers egen
            förnyelse kan ett mer aktivt deltagande i olika samhälleliga uppdrag
            få stor betydelse.
          </note>
          <note>
            Folkrörelserna kan erbjuda fördelar som både kommuner och privata
            entreprenörer saknar. Det gäller t.ex. möjligheten till frivilliga
            arbetsinsatser och sambruk av lokaler. Framför allt kan folkrörelsealternativen
            skapa en delaktighet som varken kommunal eller privat verksamhet
            lika lätt åstadkommer. Den kan också tillföra en extra idémässig
            dimension åt insatserna.
          </note>
          <note>
            Regeringen koncentrerar det mesta av sitt förnyelsearbete på
            de privata kommersiella alternativen. Kommer den sociala verksamheten
            att fungera bättre med små- eller storföretagare som ansvariga
            för verksamheten? Det kanske blir mer av valfrihet för konsumenten,
            men det blir knappast mer av delaktighet och påverkansmöjlighet.
          </note>
          <note>
            Ur samhällets synpunkt måste det vara positivt att folkrörelseerfarenheten
            bättre tas till vara. Bl.a.
          </note>
          <note>
            har inslaget av idealism och frivillighet i viss utsträckning
            förskjutits av den starka och omslutande verksamheten i offentlig
            regi. Det har inneburit att de samlade insatserna blivit mindre
            och att viss kvalitet gått förlorad.
          </note>
          <note>
            Från början var såväl kyrkor som många ideella organisationer
            mötesplatser för både tanke och handling. Ju mer tiden har gått
            har dock den ideella verksamheten alltmer präglats av samtalet,
            opinionsbildningen och olika typer av fritids- och hobbyaktiviteter.
            Allt mindre har ägnats åt det praktiska ansvaret för människors
            välfärd och samhällets utveckling.
          </note>
          <note>
            Folkrörelserna kan göra väsentliga insatser, betalda resp. obetalda,
            inom olika samhällssektorer.
          </note>
          <note>
            Flyktingmottagandet kräver ett starkt personligt och nära engagemang
            för ett gott resultat. De ideella organisationernas deltagande
            är bristfälligt i dag. Arbetet lämnas i för stor utsträckning
            till myndigheter och institutioner.
          </note>
          <note>
            Åldringsvården rymmer ökade möjligheter för ett engagemang, dels
            i form av folkrörelsedrivna hem, dels som en komplettering på
            ideell bas av de offentliga institutionernas insatser, t.ex. olika
            former av fritidsaktiviteter.
          </note>
          <note>
            Missbrukarvården är en redan etablerad form för omsorgsinsats
            i folkrörelseregi. Här borde finnas än större utrymme för starkt
            idéburna alternativ, som ofta har lättare att nå resultat än offentliga
            institutioner. Fadder- och kontaktpersonsverksamhet är ett annat
            outvecklat område. Det kan bl.a. beröra flyktingfrågan, vidare
            stöd för familjer i kris, för utvecklingsstörda, för ungdomar
            på glid. Ungdomsverksamheten är omfattande, men kan säkert byggas
            ut, bl.a. i koppling till skolans verksamhet.
          </note>
          <note>
            Kyrkliga dagis har visat sig vara ett alldeles utmärkt barnomsorgsalternativ,
            där en idéburen verksamhet kan utvecklas och där sambruk av lokaler
            brukar gå bra.
          </note>
          <note>
            Ett helt annat område är naturvården, där miljörörelsernas många
            engagerade bl.a. kan göra frivilliginsatser. Folkrörelserna kan
            säkert också vara aktiva i att erbjuda arbetslösa meningsfulla
            uppgifter.
          </note>
          <note>
            Men en sådan här utveckling måste vara genomtänkt. Annars kan
            den skapa nya problem.
          </note>
          <note>
            Det är viktigt att folkrörelsernas särart och idémässiga grund
            får prägla insatserna. Det är olyckligt om det blir en påklistrad
            verksamhet för att skapa nya inkomster. Det är inte ekonomin som
            skall vara den drivande kraften, utan ett förverkligande av de
            ideella organisationernas djupaste syften.
          </note>
          <note>
            Insatserna, frivilliga eller betalda, får självfallet inte spännas
            framför den sociala nedrustningens vagn. De skall i huvudsak vara
            ett komplement till den offentliga verksamheten som gör helheten
            rikare.
          </note>
          <note>
            Rättvisefrågorna är viktiga. Om ett dagis startas i en ideell
            organisations regi är det angeläget att alla barn får samma möjlighet
            att söka sig dit, dvs. att den kommunala kön är tillträdesväg.
            En utbyggd omsorgsverksamhet byggd på frivillighet kan bli en
            kvinnofälla. Lösningarna måste självfallet vara sådana, att kvinnosysselsättningen
            inte påverkas negativt.
          </note>
          <note>
            En verksamhet präglad av ren välgörenhet, inspirerad av t.ex.
            amerikansk voluntarism, passar inte vårt synsätt i Sverige. En
            förnyelse av idealismen skall inte formas utifrån en tycka-syndom-mentalitet,
            utan snarare präglas av kollektivhusets självklara ansvarsfördelningsprincip.
            Man ställer upp för varandra.
          </note>
          <note>
            Folkrörelserna kan säkert ge ett viktigt bidrag i förnyelsen
            av vårt samhälle, om de kan undvika felskär och tackla riskerna
            att bli utnyttjade.
          </note>
          <note>
            Folkrörelsernas förmåga att ge röst åt de röstlösa, att frigöra
            dolda resurser, att förmera insatser till en rikare helhet och
            numer också att erbjuda en professionalism i olika insatser borde
            borga för ett gott resultat.
          </note>
          <note>
            De grundläggande insatser som den offentliga sektorn står för
            skulle på detta sätt få ett viktigt komplement, samtidigt som
            folkrörelserna skulle fördjupa sin verksamhet utifrån sina resp.
          </note>
          <note>
            idémässiga grunder.
          </note>
          <note>
            Försvarspolitik
          </note>
          <note type="speaker">
            Anf. 51 STURE ERICSON (s):
          </note>
          <note>
            Fru talman! Mitt under brinnande Gulfkrig beslutade den amerikanska
            kongressen att skära ned USA:s försvarsutgifter med 25 % på några
            års sikt. Bill Clinton förbereder nu ännu större besparingar genom
            bl.a. kraftiga neddragningar i
          </note>
          <note>
            USA:s militära närvaro i Europa. Ungefär en tredjedel av USA:s
            militära organisation avvecklas under första hälften av 90-talet.
          </note>
          <note>
            Den konservativa tyska regeringen planerar nu ännu en kraftig
            bantning av det tyska försvaret ned till omkring 300 000 man.
            Bara för några få år sedan stod omkring 1,5 miljoner man från
            ett halvdussin länder ständigt stridsberedda på tysk mark.
          </note>
          <note>
            Även andra NATO-länder har skurit kraftigt i sina försvarskostnader.
            Belgien och Holland håller på att halvera sina stridskrafter.
          </note>
          <note>
            Det är naturligtvis kommunismens kollaps i Östoch Centraleuropa
            som gjort detta möjligt.
          </note>
          <note>
            Resterna av den tidigare sovjetarmén hämtas nu hem till Ryssland.
            Vi i Sverige tycker att tillbakadragandet från de baltiska staterna
            går alltför långsamt, även om vi förstår de enorma sociala problem
            som uppstår när hundratusentals man kommer hem till bostadsbrist
            och annat elände.
          </note>
          <note>
            Också Ryssland gör mycket kraftiga neddragningar av sina militärutgifter.
            Utifrån betraktat förefaller läget inom det ryska försvaret vara
            förvirrat. Stora mängder krigsmateriel skrotas och nya materielprojekt
            läggs ned.
          </note>
          <note>
            Även våra nordiska grannar skär ned sina militära kostnader.
            I Danmark gjorde Schlüterregeringen en uppgörelse med oppositionen
            om rejäla besparingar. I Norge tänker man minska antalet armébrigader
            från 13 till 6, och Finlands borgerliga regering har bestämt sig
            för en 10-procentig neddragning av militärutgifterna.
          </note>
          <note>
            Det är bara Sverige som ökar sina militärutgifter.
          </note>
          <note>
            Ökningen inleddes med 1987 års försvarsbeslut och kommer efter
            fjolårets försvarsbeslut att fortsätta år för år fram till 1997.
            Enligt den planering som gäller kommer ökningen av våra militärutgifter
            att bli ännu större efter 1997.
          </note>
          <note>
            Anders Björck påstår att detta är nödvändigt, eftersom Sverige
            före 1987 låg på oförändrad nivå under 15 år medan andra stater
            ökade. Det är sant att de borgerliga riksdagsmajoriteterna 1977
            och
          </note>
          <note>
            1982 röstade fram femåriga förvarsbeslut på ungefär oförändrad
            nivå i fasta priser. Den moderata propagandan lägger naturligtvis
            hela skulden för denna s.k. nedrustning på
          </note>
          <note>
            Socialdemokraterna.
          </note>
          <note>
            Det försvarsbeslut riksdagen fattade våren 1992
          </note>
          <note>
            gick alltså klart emot trenden i resten av Europa och innebar
            en ökning av försvarsbudgeten med över 7 miljarder. Bakgrunden
            var, som alla vet, att
          </note>
          <note>
            Moderaterna inför valet hade lovat en ökning med
          </note>
          <note>
            27 miljarder.
          </note>
          <note>
            Krisuppgörelsen den 20 september 1992 skalade dock bort 2,8 miljader
            av ökningen under innevarande femårsperiod. Försvarets långsiktiga
            bidrag till en minskning av det strukturella budgetunderskottet
            blir enligt uppgörelsen 1,2
          </note>
          <note>
            miljarder per år, vilket innebär 6 miljarder för nästa försvarsbeslutsperiod.
          </note>
          <note>
            Tyvärr har regeringen inte heller i denna del orkat med att hålla
            fast vid krisuppgörelsen.
          </note>
          <note>
            Besparingsförslagen i budgeten den 11 januari ger inte en bestående
            besparing på 1,2 miljarder per år.
          </note>
          <note>
            Det saknas grovt räknat 300 miljoner per år för att uppnå besparingsmålet.
            Vi socialdemokrater har i vår partimotion visat på hur dessa ytterligare
            besparingar kan göras.
          </note>
          <note>
            Om den nuvarande säkerhetspolitiska utvecklingen i Europa fortsätter
            kommer det 1997 inte att vara möjligt -- oberoende av vilka partier
            som då bildar regering -- att kraftigt höja de svenska militärutgifterna.
            Planeringen bör enligt vår uppfattning därför inriktas på oförändrade
            försvarskostnader efter 1997.
          </note>
          <note>
            Vi föreslår avskaffande av den teknikfaktor på
          </note>
          <note>
            1,5 % som beslutades av den borgerliga majoriteten i fjol och
            som ger en automatisk ökning av militärutgifterna med över 8 miljarder
            under åren efter 1997.
          </note>
          <note>
            Finansministern har här i riksdagen slagit fast att ingen ska
            få kompensera sig för de fördyringar som följer på kronans sänkta
            värde. Handikappade, pensionärer och andra får ingen kompensation.
          </note>
          <note>
            Det är då inte rimligt att försvaret kompenseras. Vi föreslår
            därför en nedjustering av försvarsprisindex motsvarande devalveringseffekten.
          </note>
          <note>
            De pengar som satsats på försvaret ska gå till att bygga upp
            en så stark krigsorganisation som möjligt. En billigare fredsorganisation
            betyder mer pengar till krigsorganisationen. Genom att utbilda
            två armébrigader på ett regemente skulle man kunna göra stora
            besparingar inom armén. Det handlar om ca 300 miljoner kronor
            per år enligt en kalkyl som försvarsministern nyligen redovisade.
          </note>
          <note>
            Vi socialdemokrater har föreslagit en sådan tvåbrigadslösning
            och att huvuddelen av arméns brigadutbildning koncentreras till
            åtta garnisioner.
          </note>
          <note>
            Om flygvapnet förlägger sin fredstida verksamhet till endast
            fem storflottiljer kan betydande belopp föras över till den allt
            dyrare krigsorganisationen.
          </note>
          <note>
            Det här är några huvuddrag i de försvarspolitiska förslag vi
            lagt fram från socialdemokratisk sida inför vårriksdagen. Vårt
            ärliga uppsåt är att få så mycket försvar som möjligt för de skattemedel
            riksdagen anslår. Vår bedömning av hur mycket pengar vi i framtiden
            kan satsa på försvaret är mer realistisk än den som görs av Anders
            Björck och regeringen.
          </note>
          <note type="speaker">
            Anf. 52 ROBERT JOUSMA (nyd):
          </note>
          <note>
            Fru talman! Konungariket Sverige befinner sig för närvarande
            i kris. Krisen är framsprungen ur ett sjukt ekonomiskt system
            och ett delvis sjukt politiskt system. Systemen har lett till
            att vi nu lånar till de löpande utgifterna. Det innebär i princip
            samma sak som att en villaägare lånar till ränta och amortering.
            Ett sådant beteende -- ursäkta språket fru talman -- leder osvikligt
            till att det går åt helvete.
          </note>
          <note>
            Nu krävs det sparande och nytänkande även i Firma svenskt försvar
            om vi skall lyckas behålla det försvar Sverige behöver i den oförutsägbara
            framtiden. Vi har redan hört Sture Ericson säga att det inte finns
            någon balans mellan mål och medel.
          </note>
          <note>
            Jag håller med honom. För vilken av dessa storheter skall vi
            sänka ribban? Det är en bra fråga, som leder till slutsatsen att
            vi måste sänka ribban för båda.
          </note>
          <note>
            Det finns inget omedelbart hot mot Sverige de närmaste åren.
            Låt oss därför justera försvarets numerär till förmån för det
            materiella behovet. Det skall ske snabbt.
          </note>
          <note>
            Det viktiga är att behålla flexibiliteten i systemet.
          </note>
          <note>
            Med flexibilitet menar jag att vi, om det skulle behövas, snabbt
            skall kunna återgå till tidigare numerär. Nyckeln till detta är
            den svenska försvarsindustrin, vilken måste behållas intakt och
            vital. Det handlar sålunda om att inte, som hittills gjorts, bedriva
            överutbildning av värnpliktiga som inte blir krigsplacerade.
          </note>
          <note>
            Det intressanta i resonemanget, om någon är så pass vaken att
            ha noterat det, är det litet motsägelsefulla i mitt budskap. Ett
            krympande svenskt försvar räcker inte som kund åt en intakt svensk
            försvarsindustri.
          </note>
          <note>
            Som russin i kakan måste det naturligtvis till en exportfrämjande
            försvarsmaterielexportlagstiftning. De skamkänslor som drabbar
            en del så snart man nämner försvarsindustrin måste arbetas bort.
            Jag anser att försvarsindustrin är den viktigaste komponenten
            i totalförsvaret. De människor som arbetar där skall gå med huvudet
            högt i vissheten att de förutom goda exportförtjänster också tillför
            samhället ovärderlig high-tech i form av spin-offeffekter som
            gagnar landet i dess helhet.
          </note>
          <note>
            Vad skall vi då göra? Jo, vi måste ha en ny försvarsmaterielexportlagstiftning,
            som bygger på anmälningsplikt i stället för tillståndsgivning.
            Det räcker med tre grundregler som skall respekteras av industrin
            i stället för den snårskog av regler och tolkningar som finns
            i dag. Staten skall äga rätt att stoppa en affär endast om den
            bryter mot följande tre regler:
          </note>
          <note>
            1. Export får ej ske till krigförande land.
          </note>
          <note>
            2. Export får ej ske om det finns fog för att det leder till
            att Sveriges säkerhet eller svenska intressen hotas.
          </note>
          <note>
            3. Export får ej ske till land som grovt kränker de mänskliga
            rättigheterna.
          </note>
          <note>
            Vidare skall regeln som hindrar industrin att utveckla andra
            vapen än de som det svenska försvaret behöver tas bort. Det finns
            en stor ekonomisk potential att utnyttja i att uppdragsutveckla
            och skräddarsy vapensystem för andra länders behov.
          </note>
          <note>
            Med dessa enkla regler öppnas hela den demokratiska världen som
            kundkrets för den svenska försvarsmaterielindustrin. Inte behöver
            vi t.ex. den nuvarande byråkratiska tillståndskarusellen för att
            sälja till EG-länderna --
          </note>
          <note>
            länder som förutom att de är demokratiska även är medlemmar i
            världens största fredsrörelse, EG.
          </note>
          <note>
            Att situationen även förutom detta är sjuk bevisas av förhållandena
            beträffande Celsius, där staten fortfarande är störste ägare,
            trots att företaget snart skall börsnoteras. Detta företag lever
            till stor del av vapenexport, men staten motarbetar företagets
            strävan till en god ekonomi genom att stoppa affärer, under livligt
            åberopande av en luddig försvarsmaterielexportlagstiftning.
          </note>
          <note>
            Detta tror jag är en av många anledningar till att
          </note>
          <note>
            Sverige för närvarande kan kallas för Europas största Ebberöds
            Bank.
          </note>
          <note type="speaker">
            Anf. 53 ARNE ANDERSSON (m):
          </note>
          <note>
            Fru talman! Riksdagen fattade den 3 juni i fjol ett långsiktigt
            försvarsbeslut. Beslutet tillkom i någon mån med oddsen emot sig,
            av det enkla skälet att det var ont om tid från regeringsskiftet
            fram till dess att en proposition om ett sådant omfattande förslag
            skulle läggas fram. Regeringen gick i mål med detta, och jag tycker
            att det var utomordentligt väl att så skedde.
          </note>
          <note>
            Beslutet togs i en omtumlande säkerhetspolitisk miljö. Den nya
            politiska situationen i Central- och
          </note>
          <note>
            Östeuropa och det forna Sovjetunionen, där storkrigsrisk hade
            förbytts i genuin osäkerhet med risk för mera begränsade kriser
            och konflikter, utgjorde underlag för förra årets försvarsbeslut,
            och den gäller alltjämt.
          </note>
          <note>
            Beslutet angav en ny försvarsprofil, som innebar personell och
            materiell upprustning, finansierad med ett visst medelstillskott
            och nedskärningar i såväl krigs- som fredsorganisationen. Jag
            anser att det var ett bra försvarsbeslut. Framför allt var det
            det bästa som då kunde åstadkommas.
          </note>
          <note>
            Jag uttryckte vid det tillfället tillfredsställelse över att
            försvarsbeslutet kom till stånd och att det, som jag då sade,
            nu skulle ges tillfälle till arbetsro inom organisationen.
          </note>
          <note>
            Jag måste dess värre konstatera att jag gjorde en felbedömning.
            Arbetsron i organisationen varade inte mer än över sommaren. Höstens
            krispakethantering kunde, kanske naturligt nog, inte gå försvaret
            alldeles förbi. Arbetsron inom organisationen, som har så långsiktiga
            syften, gick dess värre förlorad.
          </note>
          <note>
            Vissa besparingsåtgärder preciserades i uppgörelsen mellan regeringen
            och
          </note>
          <note>
            Socialdemokraterna, och beslut i den delen har redan fattats.
            Beträffande resten av försvarsområdets besparingsandel överlämnades
            det till regeringen att återkomma till riksdagen med förslag i
            budgetpropositionen. Tiden var också denna gång knapp, och de
            förslag som lämnades kunde inte beredas på sedvanligt sätt, vilket
            kritiserades i den socialdemokratiska partimotionen.
          </note>
          <note>
            Härav följer, vilket jag tycker är bra, visst kompletterande
            beredningsarbete. Det som utförts efter det att propositionen
            lagts fram har varit fördelaktigt kompletterande. Jag tänker främst
            på
          </note>
          <note>
            Lv-funktionen.
          </note>
          <note>
            De organisationsförändringar som i besparande syfte föreslås
            är för arméns vidkommande att man föreslår samlokalisering och
            produktionssamarbete i Östersund mellan A 4 och I 5, en inte alltför
            kontroversiell åtgärd.
          </note>
          <note>
            Långt mera värdeladdad är den nyss nämnda avvecklingen av Lv
            4:s etablissement i Ystad, med en förbandsproduktion fördelad
            på och överförd till andra förband.
          </note>
          <note>
            Inom marinen föreslås att verksamheten vid
          </note>
          <note>
            Karlskrona örlogsskolor och KA 2 samordnas, främst avseende ledning
            och administration.
          </note>
          <note>
            Vidare föreslås att Muskövarvet skiljs från
          </note>
          <note>
            Ostkustens marinkommando.
          </note>
          <note>
            Vad avser flygvapnet tycker vi att det som Sture
          </note>
          <note>
            Ericson nyss sade om den socialdemokratiska motionen har tämligen
            liten relevans just nu. Vi är alla överens om att en översyn skall
            komma senare under beslutsperioden, antagligen sedan koncessionsprövning
            avseende vidgad verksamhet vid de nu kvarvarande flottiljerna
            har skett.
          </note>
          <note>
            Det är inte önskade förändringar som försvarsutskottet nu tar
            ställning till. Vi har likväl förståelse för att vi inte kunde
            hållas utanför en för landet svår ekonomisk kris, utan vi får
            ta på oss vår beskärda del.
          </note>
          <note>
            Det är i hög grad mot denna bakgrund som den extra granskningen
            av lokaliseringen av Lv 4 skall ses. Utskottet har begärt hos
            chefen för armén att lokalisering av de samlokaliserade förbanden
            Lv 6
          </note>
          <note>
            och Lv 4 skall, utöver vad som föreslås i propositionen, prövas
            avseende såväl Ystad som
          </note>
          <note>
            Göteborg. Det är den av de tre orterna Ystad,
          </note>
          <note>
            Halmstad eller Göteborg som kan erbjuda de bästa ekonomiska förutsättningarna
            som skall väljas. Jag förutsätter att övningsförutsättningar finns
            på dessa tre platser. Den ort som ur samlokaliseringssynpunkt
            erbjuder de lägsta investeringskostnaderna skall alltså väljas.
            Jag tror att det råder relativt stor enighet om detta i utskottet.
          </note>
          <note>
            Jag vill göra några kommentarer till den socialdemokratiska partimotionen.
          </note>
          <note>
            Jag gör måhända Sture Ericson ledsen, men det sammanfattande
            omdömet vid en genomläsning blir lätt att motionen i långa stycken
            kritiserar blint, utan logik och verklighetssinne. Jag tillåter
            mig att peka på några sådana punkter.
          </note>
          <note>
            Jag är oförstående inför det som Sture Ericson en stund uppehöll
            sig vid, nämligen att det i motionen konstateras att regeringen
            inte fullföljer krisuppgörelsen från i september. Vad är det som
            vi nu håller på med, Sture Ericson, om inte just detta?
          </note>
          <note>
            Om möjligt än mer märkligt är att försvarsministern enligt motionen
            saknar samarbetsvilja. Det är helt omöjligt att förstå. Vi har
            i beredningen inte haft i uppdrag att ta itu med detta, och därför
            saknades prisfaktorn.
          </note>
          <note>
            Moderaterna kritiseras för att vi har devalverat vår försvarspolitiska
            ambition. Så har skett under ett samregerande, men jag tycker
            att det är till den milda grad ologiskt av er att kritisera detta
            samtidigt som ni vill ha ännu lägre försvarsanslag, bl.a. relaterat
            till teknikfaktorn.
          </note>
          <note>
            Min taletid är nu ute, men jag skall be att få återkomma med
            några ytterligare synpunkter beträffande Sture Ericsons och Robert
            Jousmas anföranden.
          </note>
          <note type="speaker">
            Anf. 54 STURE ERICSON (s) replik:
          </note>
          <note>
            Fru talman! Det bästa försvar som Arne Andersson kunde prestera
            för den försvarspolitik som har förts av den nuvarande regeringen
            är att man har haft så ont om tid. Man har inte fått arbetsro,
            och man har tvingats lägga fram propositioner innan de har beretts,
            och beredningen har fått ske efter det att förslag har lagts fram.
            Vad skall man säga om detta resonemang?
          </note>
          <note>
            Jag kan instämma i att det är en riktig verklighetsbeskrivning
            som Arne Andersson ger.
          </note>
          <note>
            När han kommer in på luftvärnet säger han att man skall ta det
            bästa som vi nu kommer fram till. Jag hoppas verkligen att vi
            är överens, Arne
          </note>
          <note>
            Andersson, om att det är de förslag som på lång sikt ger de största
            besparingarna som vi skall satsa på.
          </note>
          <note>
            Det är det som det handlar om. Vi agerar mycket långsiktigt när
            vi diskuterar försvarsfrågor.
          </note>
          <note>
            Arne Andersson gjorde vidare en recension av den socialdemokratiska
            motionen. Det är lätt att konstatera i det material som också
            Arne
          </note>
          <note>
            Andersson har tillgång till att det saknas ungefär
          </note>
          <note>
            300 miljoner kronor för att uppfylla besparingsbetinget. Vi har
            i vår motion pekat på hur man genom att ändra ledningsorganisationen
            centralt -- det gäller Milon, flygkommandon och sådant -- kan
            få ihop ungefär halva det beloppet.
          </note>
          <note>
            Den andra hälften måste man nog, för att uppfylla det som vi
            har kommit överens om i krisuppgörelsen, åstadkomma genom att
            ta ett första steg i riktning mot tvåbrigadregementen. Det är
            vårt alternativ, och det håller minsann ihop rent logiskt, även
            när man räknar på vad det kommer att kosta.
          </note>
          <note type="speaker">
            Anf. 55 ARNE ANDERSSON (m) replik:
          </note>
          <note>
            Fru talman! Det var väl litet ordkargt när Sture
          </note>
          <note>
            Ericson skulle kritisera mig för att jag hade talat om tidsnöd
            i olika sammanhang. Det var ett ganska illa valt exempel. Under
            den socialdemokratiska regeringstiden förekom det enbart beredning.
            Carl
          </note>
          <note>
            Johan Åberg beredde och beredde, och det slutade utan något förslag
            till regeringen.
          </note>
          <note>
            Vi har i alla fall lagt fram förslag. Jag har medgett att det
            t.o.m. har varit så tidknappt att det varit fördelaktigt att i
            efterhand göra vissa kompletterande beredningar för att beslutsunderlaget
            i utskottet skulle vara så gott som över huvud taget är möjligt.
            Det är vi överens om,
          </note>
          <note>
            Sture Ericson. Det var dock ganska anmärkningsvärt att just beredningen
            skulle vara en angreppspunkt.
          </note>
          <note>
            Vidare vidhåller jag att talet om de resterande pengarna är totalt
            felaktigt. Sture Ericson! Ni har alltid haft den meningen att
            anslaget är för högt.
          </note>
          <note>
            Till slut en synpunkt avseende huvudanförandet.
          </note>
          <note>
            Vi har varit i otakt med omvärlden avseende försvarsanslag i
            20 år. Oavsett om det varit socialdemokratiska eller borgerliga
            regeringar har vi befunnit oss i en utför lutande backe, medan
            omvärlden under samma tidsperiod har ökat sina försvarsanslag
            med upp till 50 %. Det är från den utgångspunkten som vår omvärld
            nu reducerar försvarsanslagen med 10 %, 20 % osv.
          </note>
          <note>
            I ett längre perspektiv är det vi som har varit i otakt, och
            vi nödgas av det skälet att -- t.o.m. när omvärlden sänker sina
            anslag -- vara i otakt också litet till, för att inte komma i
            en för försvaret alldeles ohållbar situation.
          </note>
          <note type="speaker">
            Anf. 56 STURE ERICSON (s) replik:
          </note>
          <note>
            Fru talman! Vi är väl inte här för att diskutera historia. Jag
            kan i och för sig hålla med Arne
          </note>
          <note>
            Andersson om att man har gått från en ytterlighet till en annan.
            Förut beredde vi för mycket, men nu bereder man inte alls. Frågan
            är på vilken väg de klokaste besluten kommer fram.
          </note>
          <note>
            Arne Andersson refererade till Carl Johan Åberg.
          </note>
          <note>
            Dennes försvarsutredning havererades av
          </note>
          <note>
            Moderaterna, eftersom man inte var villig att ställa sig bakom
            ett försvarsbeslut före valet. Så var det med det.
          </note>
          <note>
            När det sedan gäller att vara i otakt med omvärlden är det riktigt
            att, som jag sade, två försvarsbeslut som togs av borgerliga riksdagsmajoriteter
            innebar oförändrad nivå, medan det skedde höjningar i vår omvärld.
            Man skall ha klart för sig att vi i utgångsläget i början på 70-talet
            låg mycket högt.
          </note>
          <note>
            Vi kunde då leva ganska väl på de investeringar som vi hade gjort
            under tidigare årtionden.
          </note>
          <note>
            När vi nu ser i facit kan vi också säga att det var bra att vi
            använde våra resurser till andra ändamål. Det gick ju bra.
          </note>
          <note>
            Att i dagsläget, när vi har en sådan våldsam neddragning av militära
            resurser runt omkring oss och när även statsministern säger att
            han inte ser något hot, rusa vidare -- som Moderaterna föreslagit
            och lyckats få med sig de små övriga regeringspartierna på --
            är inte förnuftigt. Jag vidhåller att man, oberoende av vilken
            regering som vi har nästa gång som vi skall se över detta, då
            inte kommer att kunna genomdriva några stora höjningar. Här är
            planeringen mycket orealistisk i dag, och det är det som vi har
            pekat på i vår motion.
          </note>
          <note type="speaker">
            Anf. 57 ARNE ANDERSSON (m) replik:
          </note>
          <note>
            Fru talman! Jag vill avsluta med att konstatera att vi moderater
            är glada över att få ta ansvar. Men nog klingar det litet falskt
            att vi skulle ha ett sådant inflytande över utredningen -- om
            det var två moderater av nio eller elva ledamöter i den Carl-
          </note>
          <note>
            Johan-Åbergska-beredningen. Det var väl ändå att ta i, Sture
            Ericson.
          </note>
          <note>
            Nu har vi ansvaret, och nu bereder vi för litet och beslutar
            mera. Men vi gör något. Ni genomförde bara beredningar och kom
            aldrig fram till något. Vi hade ambitionen att förkorta försvarbeslutsperioden
            därför att något hade gått snett. Det skulle vara harmoni och
            samstämmighet mellan mål och medel. Det blev inte så eftersom
            ni bara genomförde beredningar. Vi beslutar.
          </note>
          <note type="speaker">
            Anf. 58 SVEN LUNDBERG (s):
          </note>
          <note>
            Fru talman! Låt mig börja med ett konstaterande av en självklarhet,
            nämligen att riksdagens beslut skall respekteras och åtlydas.
          </note>
          <note>
            Fru talman! En fråga som är av stor vikt för försvaret, inte
            minst för de civilanställda inom försvaret, är inrättandet av
            de mobiliserings- och förplägnadsförband i armén som nu har påbörjats.
          </note>
          <note>
            Bakgrunden till att dessa förband nu inrättas grundas på ett
            förslag från arméchefen -- på uppdrag av regeringen.
          </note>
          <note>
            Arméchefens förslag innebär att värnpliktiga övertar arbetsuppgifterna
            för 800--900
          </note>
          <note>
            civilanställda, som i dagens arbetsmarknadssituation inte har
            annat alternativ än arbetslöshet.
          </note>
          <note>
            När utskottet behandlade frågan ansåg utskottet att det är viktigt
            att stödproduktionen effektiviseras.
          </note>
          <note>
            Men utskottet framhöll samtidigt att det inte får leda till att
            värnpliktiga överutbildas för dessa ändamål. Utskottet uttalade
            också att den enda godtagbara grunden för utbildningen är att
            den skall utgå från behovet i krigsorganisationen eller från krav
            från försvarsmaktens beredskap i fred.
          </note>
          <note>
            Utskottet ansåg vidare att volymen och de närmare förutsättningarna
            för värnpliktigas utnyttjande i krigsorganisationen, samt utbildningens
            innehåll, skulle beslutas först sedan pliktutredningen lämnat
            sitt förslag. Utskottet uttalade även att regeringen utan tidsspillan
            skulle återkomma till riksdagen med förslag i frågan sedan pliktutredningen
            avlämnat sina synpunkter. Detta blev också riksdagens beslut.
          </note>
          <note>
            Regeringen beslutade dock den 10 december
          </note>
          <note>
            1992 -- utan att återkomma till riksdagen -- att uppdra till
            chefen för armén att genomföra utbildningen av värnpliktiga i
            mobiliserings- och förplägnadstjänst.
          </note>
          <note>
            Fru talman! Regeringen har därmed inte hörsammat riksdagens beslut.
          </note>
          <note>
            Pliktutredningens delbetänkande innehåller en omfattande kritik
            mot arméchefens förslag, och utredningen lägger också fram ett
            flertal alternativa förslag till åtgärder. Utredningen framhåller
            vidare att de ekonomiska kalkyler som har upprättats överdriver
            de besparingar som de militära myndigheterna kommer att göra genom
            att ersätta civil personal med värnpliktiga. Man har -- enligt
            utredningen -- underskattat kostnaderna för utbildning av de värnpliktiga.
          </note>
          <note>
            Utredningen ifrågasätter dessutom om det över huvud taget blir
            någon besparing -- framför allt gäller det vid en samhällsekonomisk
            jämförelse mellan alternativen.
          </note>
          <note>
            Enligt vår bedömning anser vi det inte styrkt att armén -- genom
            direktrekrytering -- har behov av att upprätta särskilda förband
            för mobiliserings- och förplägnadstjänst.
          </note>
          <note>
            Fru talman! Mot den bakgrunden anser vi att den påbörjade produktionen
            av dessa förband med det snaraste bör upphöra och att alla civilanställda
            som blivit uppsagda bör få sina uppsägningar återkallade. Det
            kan också ifrågasättas om inrättandet av dessa förband strider
            mot värnpliktslagen. Enligt värnpliktslagen skall enbart de värnpliktiga
            som behövs för försvarsmaktens krigsorganisation och fredstida
            beredskap tas ut till utbildning.
          </note>
          <note>
            Vi anser det rimligare att de militära myndigheterna utnyttjar
            dels de värnpliktiga som kan föras över från bl.a fältförbanden
            och från merbehovsutbildningen inom marinen, dels civilanställda
            som går att krigsplaceras och dels personal från frivilligorganisationerna.
          </note>
          <note>
            Fru talman! Om behov föreligger att utbilda värnpliktiga inom
            mobiliserings- och förplägnadstjänst anser vi att detta först
            bör prövas i en särskild försöksverksamhet -- som senare utvärderas.
            För att få ytterligare underlag beträffande förutsättningarna
            för de värnpliktigas utbildning i stödproduktionen, bör erfarenheterna
            av den av riksdagen tidigare godkända försöksverksamheten av verkstads-
            och förrådsvärnpliktiga snarast redovisas.
          </note>
          <note>
            Fru talman! Frågan om inrättandet av mobiliserings- och förplägnadsvärnpliktiga
            borde få en bättre genomlysning innan förändringarna verkställs.
            Den här frågan har på ett otillständigt sätt handlagts av regeringen,
            och regeringen har dessutom uppvisat en häpnadsväckande nonchalans
            mot fattade beslut i riksdagen.
          </note>
          <note type="speaker">
            Anf. 59 LARS SUNDIN (fp):
          </note>
          <note>
            Fru talman! Folkpartiet liberalernas syn på det svenska försvaret
            hänger samman med liberalismen. Tror man på friheten, måste man
            vara beredd att försvara den. Så enkelt är det.
          </note>
          <note>
            Vill vi värna vår rätt att bestämma själva, måste vi ha ett försvar
            som är så effektivt att det avskräcker andra länder från att angripa
            oss eller tvingar oss att göra något vi egentligen inte vill.
          </note>
          <note>
            I juni förra året fattade riksdagen ett försvarsbeslut. Det byggde
            på principer som vi i
          </note>
          <note>
            Folkpartiet länge drivit. Det gällde t.ex. att kvalitet skall
            gå före kvantitet och att pengarna alltid måste användas rationellt.
            Det innebär i klartext att vi tidigare haft för många brigader
            som varit för dåligt rustade och som vi nu har övergivit. Innebörden
            av beslutet är att vi har övergivit kvantitetstänkandet.
          </note>
          <note>
            Fram till 1987 års försvarsbeslut hade vi 29
          </note>
          <note>
            brigader. De var otillräckligt utrustade. Nu får vi 16
          </note>
          <note>
            starkare och modernare brigader. Det är en viktig och nödvändig
            bantning som nu äger rum.
          </note>
          <note>
            1992 års försvarsbeslut innebar en ökning av försvarsanslagen.
            Ökningen blev sedan något mindre på grund av krisuppgörelsen om
            den ekonomiska politiken i höstas mellan regeringen och Socialdemokraterna.
            Det är för oss självklart att försvaret inte kunde få slippa undan
            när det måste sparas för att minska budgetunderskottet.
          </note>
          <note>
            Fru talman! Osäkerheten om vad som kommer att hända i Ryssland
            är stor och har tilltagit. Därmed kvarstår hoten mot våra baltiska
            grannars återvunna självständighet. Ytterst är naturligtvis självständiga,
            stabila, demokratiska baltiska stater av svenskt säkerhetspolitiskt
            intresse. Ett av dessa hot består i att den ryska militären dras
            tillbaka i alltför långsam takt. Det är en takt som starkt kontrasterar
            mot den i vilken Estland, Lettland och
          </note>
          <note>
            Litauen en gång i tiden ockuperades. Det är bra att
          </note>
          <note>
            Sverige har agerat för att avtal skall träffas som garanterar
            de ryska truppernas tillbakadragande.
          </note>
          <note>
            Det är bra att vi stödjer uppbyggnaden i de baltiska länderna
            av tull, polis och gränsbevakning. Det är också ett svenskt egenintresse
            att man i Baltikum lyckas med att skapa sig en egen stabil samhällsstruktur.
          </note>
          <note>
            Jag tycker därför att det var positivt när försvarsministern
            i tisdags i en frågedebatt lovade, att vid det nordiska försvarsministermötet
            i
          </note>
          <note>
            Karlskrona i början av maj ta upp frågan om olika former av stöd
            till de baltiska staterna. En positiv nordisk handlingslinje gentemot
            de baltiska staterna har stöd från oss i Folkpartiet liberalerna.
          </note>
          <note>
            Det skulle vara ett skyddsnät för våra grannar på andra sidan
            Östersjön och en fördel för oss om de kunde inlemmas i ett nordiskt
            och europeiskt samarbete.
          </note>
          <note type="speaker">
            Anf. 60 ÅKE CARNERÖ (kds):
          </note>
          <note>
            Fru talman! Dagens militärstrategiska balans kan se ljus ut.
            Men det beror mycket på att vi är vana vid att resonera i termer
            av maktbalans. I dag kan vi konstatera att den tidigare terrorbalansen
            har dolt andra grundläggande strukturer i säkerhetspolitiken och
            vår politiska närhet. Det är etniska konflikter, dvs. potentiella
            konflikter mellan folk som tidigare har tryckts ned med våld
          </note>
          <note>
            ''tinar nu upp'' i det tidigare Östeuropa. Det finns gigantiska
            skillnader i omvärldens levnadsstandard.
          </note>
          <note>
            Planeringen av det svenska försvaret styrs därför av två konstanter.
            För det första kan man inte helt utesluta risker för en kris-
            eller krigssituation i vår närhet och inte heller mindre konflikter
            som direkt eller indirekt påverkar vårt land. För det andra är
            det viktigt att hänga med i den militära utvecklingen.
          </note>
          <note>
            På grund av det jag nu sagt, och för att bevara trovärdigheten
            bakom vår alliansfrihet, är det viktigt att hålla fast vid de
            mål för totalförsvaret som finns i Försvarsbeslut 92. Totalförsvaret
            skall sålunda ha en betryggande förmåga att motstå ett s.k. strategiskt
            överfall, dvs. ett angrepp som med kvantitativt begränsade styrkor
            av hög kvalitet och med endast kort militär förvarning riktas
            mot vitala funktioner inom Sveriges nationella ledningssystem
            och inom totalförsvaret.
          </note>
          <note>
            Givetvis måste säkerhetspolitik och utrikespolitik präglas av
            klarhet och långsiktighet.
          </note>
          <note>
            Trovärdigheten får inte gå förlorad. Men eftersom omvärlden ändras
            måste den gällande säkerhetspolitiken och utrikespolitiken ständigt
            nagelfaras för att ges möjligheter att möta nya utmaningar.
          </note>
          <note>
            Internationellt finns många osäkerhetsmoment.
          </note>
          <note>
            Men tanke på den stora nöd och vanmakt som karakteriserar folken
            i Balkan, borde vi därför omgående föra en fördjupad diskussion
            om behovet av att öka vår solidaritet med omvärlden.
          </note>
          <note>
            Det vore i den meningen angeläget att lägga ökad vikt vid totalförsvarets
            förmåga att medverka i humanitära och fredsbevarande insatser
            under
          </note>
          <note>
            ESK:s eller FN:s ledning. Detta bör ju ske på frivillig väg.
          </note>
          <note>
            Det finns, och kommer att finnas, utmaningar att möta. Jag menar
            att för framtiden borde man undersöka om det inte finns utökade
            alternativa användningsområden för totalförsvaret.
          </note>
          <note>
            Samtidigt som totalförsvaret utbildar för traditionella uppgifter,
            skulle jag mycket väl kunna tänka mig att de får andrahandsuppgifter
            under fredstid. Katastrof- och sjukvårdsinsatser är två områden
            jag tänker på. Det är rimligt att Sveriges befolkning skall kunna
            ställa även sådana krav på de 35 miljarder kronor som betalas
            ut.
          </note>
          <note>
            Fru talman! Även om inriktningen går mot ett mera vasst och tekniskt
            avancerat försvar, kommer alltid dess grundstomme att utgöras
            av människor, dvs.
          </note>
          <note>
            befäl och manskap. Utan de kompetenta och lojala människor som
            tjänstgör i vårt försvar, skulle
          </note>
          <note>
            Sveriges säkerhet inte vara mycket värd. Det torde de flesta
            vara överens om.
          </note>
          <note>
            Men pågående effektiviseringar samt nedläggningar och omflyttningar
            av regementen innebär mänskliga påfrestningar. Den mänskliga aspekten
            kommer bort i hanteringen.
          </note>
          <note>
            Omstruktureringar medför att många familjer får bryta upp, att
            makar till försvarsanställda får svårigheter att hitta nya arbeten
            samt att släktingar, vänner och annan trygghet måste lämnas. Mycket
            tyder på att försvaret har nått en smärtgräns för vad det för
            närvarande tål i det avseendet. Snart måste en mer normal arbetssituation
            inträda så att försvaret i lugn och ro kan genomföra de omfattande
            strukturförändringar som riksdagen beslutade om förra året.
          </note>
          <note>
            Fru talman! Det jag nyligen har sagt präglas av min och kds omsorg
            för de mänskliga värdena i samhället. Det är därför logiskt för
            mig att gå över till ett annat ämne i samma anda. Jag tänker på
            den civila delen av totalförsvaret.
          </note>
          <note>
            Det civila försvarets tre huvuduppgifter, nämligen att värna
            civilbefolkningen mot verkningar av krigshandlingar och under
            kriser och i krig trygga en livsnödvändig försörjning, att stödja
            försvarsmakten under kriser och i krig samt att för fullföljandet
            av dessa uppgifter upprätthålla de viktigaste samhällfunktionerna,
            bestäms i hög grad av det fredstida samhällets tillgångar, robusthet
            och omställningsförmåga. Detta skall en parlamentarisk kommitté
            behandla.
          </note>
          <note>
            Utgångspunkten skall vara den säkerhetspolitiskt grundade inriktningen
            i Försvarsbeslut 92.
          </note>
          <note>
            Kds har länge pekat på hur viktigt det är att kunna bemöta det
            moderna samhällets stora sårbarhet.
          </note>
          <note>
            Det är inte nog med att infrastruktur, vatten och elförsörjning
            lätt kan slås ut med stora konsekvenser för den civila befolkningen.
            Vi har dessutom en åldrande befolkning som behöver extra uppmärksamhet
            i både krig och fred.
          </note>
          <note>
            Fru talman! Totalförsvaret bör nu ges tid att ställa om sig i
            enlighet med Försvarsbeslut 92. Detta arbete kommer att kunna
            följas kontinuerligt i den tillsatta försvarsberedningen. Samtidigt
            skall
          </note>
          <note>
            Sverige fortsätta att arbeta för en säkerhetspolitisk lösning
            i vår världsdel.
          </note>
          <note type="speaker">
            Anf. 61 STURE ERICSON (s) replik:
          </note>
          <note>
            Fru talman! Jag förstod Åke Carnerös resonemang om lugn och ro
            så, att han motsätter sig de förslag vi har lagt fram om tvåbrigadsutbildning.
            Tanken där är att spara 300 miljoner om året av skattebetalarnas
            medel. Den siffran kommer från försvarsministern.
          </note>
          <note>
            Genom att säga nej till det här förslaget tar man ställning för
            att 300 miljoner kronor läggs ut på en orationell fredsorganisation.
            Det enda argument som Åke Carnerö kunde mobilisera för detta var
            att man behöver lugn och ro.
          </note>
          <note>
            Han ansåg också att vi hade nått en smärtgräns.
          </note>
          <note>
            Sven Lundberg talade här om 800--900
          </note>
          <note>
            civilanställda som nu avskedas. De allra flesta av dem går rätt
            ut i arbetslöshet. Detta är en omställning som inte leder till
            några besparingar.
          </note>
          <note>
            Det kan t.o.m. bli dyrare för statskassan. Men Åke
          </note>
          <note>
            Carnerö hade inte ett ord att säga om detta. Där tycker jag att
            vi har överskridit smärtgränsen för länge sedan.
          </note>
          <note type="speaker">
            Anf. 62 ÅKE CARNERÖ (kds) replik:
          </note>
          <note>
            Fru talman! Kds står bakom försvarsbeslutet 1992
          </note>
          <note>
            samt det som fördes fram i krispaketet. Detta skall naturligtvis
            genomföras. Jag förmodar att det är dessa 300 miljoner som Sture
            Ericson menar. Nu sitter inte jag i försvarsberedningen och har
            inte kunnat följa det arbetet under den senaste tiden, men jag
            förutsätter naturligtvis att man skall komma till en uppgörelse
            när det gäller den här siffran. Försvaret skall självfallet vara
            med och ta sin del i det arbete som blev konsekvensen av krispaketen.
          </note>
          <note>
            När det gäller tvåbrigadssystemet anser vi att det är fel att
            nu, under den här perioden, lägga fram ett sådant förslag. Det
            är bättre att vi nu fullföljer det försvarsbeslut som gäller.
            Sedan får vi se vad vi kan komma fram till 1997. Då är kanske
            den säkerhetspolitiska situationen i Europa sådan att vi kan fortsätta
            att strukturera om vårt försvar.
          </note>
          <note type="speaker">
            Anf. 63 STURE ERICSON (s) replik:
          </note>
          <note>
            Fru talman! Det är ju sant, som Åke Carnerö säger, att kds står
            bakom den försvarspolitik som förs. Det gör ju också Centerpartiet
            och Folkpartiet. Jag har förstått att den borgerliga regeringen
            har gjort någon slags arbetsfördelning. Om ett parti får ett revir,
            som nu Anders Björck och Moderaterna har fått försvaret, har de
            andra partierna egentligen ingen politik på det området, utan
            man låter
          </note>
          <note>
            Moderaterna sköta det, med det resultat det har gett.
          </note>
          <note>
            När det gäller tvåbrigadsutbildningen har vi beställt ett förslag
            från regeringen så att vi kan fatta beslut
          </note>
          <note>
            1994. Det innebär att vi fr.o.m. 1996 skulle kunna inleda tvåbrigadsutbildning
            på ett par tre orter. När det här systemet blir helt genomfört
            ger det en besparing på 300 miljoner kronor om året enligt
          </note>
          <note>
            Anders Björcks kalkyler.
          </note>
          <note>
            Vi tycker att dessa 300 miljoner kronor gott och väl behövs för
            att få kvalitet på de 16 brigader som Lars
          </note>
          <note>
            Sundin tidigare talade om. Vi vet alla här att i dag räcker inte
            pengarna till för en tillräcklig kvalitet på dessa 16 brigader.
            Vi behöver spara mer på fredsorganisationen för att få råd med
            materiel och annat som behövs för att höja kvaliteten.
          </note>
          <note type="speaker">
            Anf. 64 ÅKE CARNERÖ (kds) replik:
          </note>
          <note>
            Fru talman! Jag tar inte ställning helt emot tvåbrigadssystemet.
            Det kan inte uteslutas i framtiden. Jag menar att detta fortsätter
            att skapa oro under nuvarande försvarsbeslut. Därför har jag inget
            emot att detta behandlas sedan, i den försvarsberedning som skall
            ta ställning till ett nytt försvarsbeslut. Det är ju planerat
            till 1996 eller
          </note>
          <note>
            1997.
          </note>
          <note>
            Jag förde ju fram de mänskliga aspekterna. Jag tycker att det
            är helt rätt att det nu skapas lugn och ro. Sedan kan det finnas
            andra områden där man kan göra besparing. Men i nuvarande situation
            tycker jag inte att man skall göra på det här sättet.
          </note>
          <note type="speaker">
            Anf. 65 KARIN WEGESTÅL (s):
          </note>
          <note>
            Fru talman! Sveriges försvar står inför en viktig omstrukturering.
            Riksdagen har fattat ett beslut som innebär att bara så många
            värnpliktiga skall utbildas som behövs i krigsorganisationen.
          </note>
          <note>
            Utbildningskapaciteten är för stor och detta gör att en del anläggningar
            där värnpliktsutbildning bedrivits kommer att kunna läggas ner.
          </note>
          <note>
            Situationen i vår närmaste omvärld har förändrats drastiskt sedan
            Berlinmuren föll 1989. Risken för att Sverige skall dras in i
            en stormaktskonflikt är mycket liten. Detta betyder inte att Sverige
            kan klara sig utan beredskap mot väpnat våld.
          </note>
          <note>
            Sverige vill medverka i arbetet med att bygga en ny europeisk
            säkerhetsordning på grundval av FN-
          </note>
          <note>
            stadgan och ESK:s principer och beslut. Vår militära alliansfrihet
            ligger fast. Detta ställer krav på trovärdighet när det gäller
            det svenska försvarets kvalitet.
          </note>
          <note>
            Skåne ligger närmast det nya Europa. I Skåne bor en miljon människor.
            Där finns infrastruktur som är viktig för hela landet och omfattande
            jordbruksproduktion och livsmedelsindustri som förser stora delar
            av landet med viktiga förnödenheter. Där finns viktiga hamnar
            med snabba förbindelser med kontinenten. Skulle
          </note>
          <note>
            Skåne slås ut av kris eller krig skulle landet sluta fungera.
          </note>
          <note>
            I Skåne finnas ett välutrustat, insatsberett luftvärn som är
            en viktig del av det högprioriterade luftförsvaret. Därför kom
            det som en överraskning när Överbefälhavaren i december 1992 föreslog
            att
          </note>
          <note>
            Lv 4 i Ystad skall avvecklas. Detta förslag ligger till grund
            för regeringens proposition som föreslår att
          </note>
          <note>
            Lv 4 bör avvecklas och dess verksamhet överföras till Halmstad,
            dit Lv 6 i Göteborg enligt tidigare fattat beslut skall flyttas,
            och till Norrtälje.
          </note>
          <note>
            Detta stämmer inte med ÖB:s mycket höga krav på krigsduglighet
            med mycket korta mobiliseringstider hos en mycket stor andel av
            luftvärnets krigsförband. Genom omflyttning och uppsplittring
            kommer hela luftvärnsfunktionen i
          </note>
          <note>
            Södra Militärområdet att bli försvagad under en mycket lång tid.
          </note>
          <note>
            Det är mycket förvånande att man vid samlokalisering av två luftvärnsförband
            föreslår att båda skall flyttas och detta till ett ställe där
            man inte tidigare haft luftvärnsutbildning.
          </note>
          <note>
            Chefen för armén tillsatte den 11 januari 1993 en utredning med
            uppgift att lämna förslag på hur Lv
          </note>
          <note>
            4:s verksamhet skall spridas. Vid försvarsutskottets sammanträde
            den 9 februari rådde det full politisk enighet om att det ur besparingssynpunkt
            är motiverat att föra ihop Lv 6:s och Lv 4:s produktionsresurser,
            men utskottet har ambitionen att kunna göra en självständig bedömning
            av lokaliseringen inför beslutet.
          </note>
          <note>
            Därför beslöt utskottet att uppdra åt Chefen för armén att fördjupa
            studierna av den aktuella luftvärnsfrågan. Härvid skall de lokaliseringsalternativ
            som behandlas i de avgivna motionerna, dvs. Göteborg, Halmstad
            och Ystad, prövas. I den framlagda utredningen har Ystads förutsättningar
            redovisats mycket knapphändigt beroende på att förutsättningen
            varit att Lv 4 skall avvecklas.
          </note>
          <note>
            Utredningen slår fast att målflygning är en förutsättning för
            utbildning av luftvärnsförband och att begränsningar i målflygets
            möjligheter är avgörande för lokalisering av luftvärnsutbildning.
          </note>
          <note>
            Utredningen redovisar bara två platser, där man med säkerhet
            kan säga att dessa förutsättningar finns, och det är vid Lv 4
            i Ystad och Väddö skjutfält vid Lv 3 i Norrtälje.
          </note>
          <note>
            I Boden föreligger begränsningar. I Linköping är det omöjligt.
            Vid Kvarn är målflygningsmöjligheterna begränsade. I Skövde har
            prövning av målflygning inte genomförts. Vid
          </note>
          <note>
            Lv 6 i Göteborg har utökningsmöjligheterna inte prövats, och
            vid Halmstads garnison är miljökonsekvenserna av en eventuellt
            ökad målflygsverksamhet inte klarlagda. Ändå förordas
          </note>
          <note>
            Halmstad som huvudlokaliseringsort för både Lv 6
          </note>
          <note>
            och Lv 4.
          </note>
          <note>
            Södra och sydöstra Sverige har ett luftoperativt utsatt läge.
            Förhållandet understryks av den öppna terrängen. Skåne och delar
            av Blekinge är därför landets mest luftvärnstäta område. Av beredskapsskäl
            krävs mycket korta mobiliseringstider och ställs mycket höga krav
            på omedelbar krigsduglighet vid Lv 4:s förband.
          </note>
          <note>
            Flertalet luftvärnsförband har sina mobiliseringsplatser i Skåne
            och västra delen av
          </note>
          <note>
            Blekinge.
          </note>
          <note>
            Fru talman! Vi socialdemokrater föreslår i vår partimotion en
            framtida ''Garnison Skåne''. En sådan garnison utan luftvärnsfunktion
            skulle vara en stympad garnison. Mycket talar för att luftvärnsutbildning
            skall bedrivas i Ystad, och jag hoppas att den utredning som utskottet
            beställt skall ge en allsidig bild av hur man kan skapa de bästa
            förutsättningarna för luftvärnet i framtiden.
          </note>
          <note type="speaker">
            Anf. 66 ARNE ANDERSSON (m) replik:
          </note>
          <note>
            Fru talman! Jag begärde replik närmast för att något kraftigare
            än Karin Wegestål gjorde markera vad utskottet beslutade i tisdags
            denna vecka, nämligen att vi skall på samma grund som beredning
            har skett av möjligheten att lokalisera till
          </note>
          <note>
            Halmstad också ta reda på förutsättningarna att göra samlokaliseringen
            i Ystad eller Göteborg.
          </note>
          <note>
            Utskottet har ingen förutfattad mening om var lokaliseringen
            skall ske, utan vi gör denna beredning på objektiv grund. Vi gör
            det, som tidigare har pekats på här, därför att det tidigare inte
            har skett någon omfattande beredning rörande
          </note>
          <note>
            Ystad och Göteborg.
          </note>
          <note>
            På det sättet kompletterar vi beslutsunderlaget, så att de orter
            som inte blir föremål för lokalisering skall veta att det ligger
            en gedigen granskning bakom det beslut som vi kommer att fatta
            om en eller två månader. Det tycker jag är tillfredsställande,
            och jag ville med detta som sagt bara komplettera Karin Wegeståls
            redogörelse.
          </note>
          <note>
            Övriga frågor
          </note>
          <note type="speaker">
            Anf. 67 LENNART FRIDÉN (m):
          </note>
          <note>
            Fru talman! I det europeiska samarbetet betonas alltmer betydelsen
            av kulturen och en sådan allmän politik som underlättar och ger
            den rätta skaparmiljön för kulturen. Det gäller EG, dit vi syftar
            att komma som medlemmar, och det gäller i än högre grad Europarådet,
            där vi sedan länge redan är med.
          </note>
          <note>
            1990-talet har av FN utsetts till kulturens årtionde --
          </note>
          <note>
            ett beslut som vi har biträtt. Vid Nordiska rådets senaste stora
            möte kom man överens om att förnya samarbetet och då främst stärka
            kulturens roll.
          </note>
          <note>
            Det är på kulturen i vidaste mening som hela vårt samhälle vilar.
            Det är kulturen som skiljer oss från djuren. Liksom vi kan de
            både älska, äta och sova.
          </note>
          <note>
            Men det är bara vi som kan ägna oss åt odling, kultur. Det är
            kulturen som ger djup och mening åt det mänskliga livet. Ja, det
            är kulturen som gör skillnaden mellan att bara överleva och att
            leva.
          </note>
          <note>
            Men kulturen, dess roll och möjligheter, är inget som är en gång
            för alla givet. Den måste ständigt förnyas och utvecklas, och
            därmed måste den alltid debatteras och diskuteras. Utan en kulturell
            bas ter sig också allt annat som diskuteras mycket mera svårgripbart,
            och framför allt blir de olika frågorna behandlade utan det samband
            som de måste ha för att vi skall få det rätta resultatet.
          </note>
          <note>
            Därför, fru talman, är det förskräckande att notera att det i
            årets allmänpolitiska debatt inte ens finns med en rubrik med
            KULTUR. Eftersom det är kulturen -- inte kulturpolitiken, den
            är bara ett av många verktyg i samhällsarbetet -- som är det viktiga,
            borde många riksdagsmän ha kunnat anmäla sig för att diskutera
            dessa grundläggande frågor, men inte ens presidiet i utskottet
            eller ansvarigt statsråd har funnit det mödan värt att sätta upp
            sig på talarlistan. Vad jag egentligen känner inför detta faktum
            skall våra stenografer slippa att skriva. Låt mig nöja mig med
            att konstatera att det är skandalöst.
          </note>
          <note>
            Jag ville förra året sätta upp mig för anförande under ett debattavsnitt
            för idépolitik. Mottagande tjänsteman på kammarkansliet visade
            en förvånad min och frågade om det gick att sätta det under ekonomi.
            Det skulle, som jag ser det, vara som om resebyråerna hade sina
            broschyrer uppdelade efter pristariffer med resmålen som något
            underordnat.
          </note>
          <note>
            Det blev då än mera uppenbart för mig att i
          </note>
          <note>
            Sveriges riksdag diskuteras inte mål, värden och värderingar.
            Här debatteras verktygen, instrumenten och prislapparna.
          </note>
          <note>
            Skulle någon av oss våga gå till ett sjukhus, om vi visste att
            läkarna där diskuterade främst kanylernas pris och skalpellernas
            utformning och inte behandlingsresultatet -- målet för vården?
          </note>
          <note>
            När jag efter 25 år av kommunalpolitiskt arbete kom till riksdagen,
            var det flera i min omgivning som gratulerade mig och sade att
            nu skulle jag som idé- och kulturpolitiskt intresserad få en chans
            att vara med och utforma principer och lyfta blicken från skolboksanslag,
            överklagade stadsplaner, vårdhemsbyggande och trafikförsörjning,
            alla dessa nog så nödvändiga och jordnära detaljer som fyllt min
            tillvaro i kommunfullmäktige, kommunstyrelse och olika nämnder.
            Jag visste att de hade fel, men inte hur fel de hade. Riksdagen
            påminner i alltför hög grad om en lokal fullmäktigeförsamling.
            Det är bara prislapparnas nollor som är flera på den här nivån.
          </note>
          <note>
            Fru talman! Som årets debatt ser ut, har vi inte samlat kunnat
            ventilera frågor om kulturen och skolan, kulturen och vården,
            kulturen och fritiden, relationen mellan amatörer och proffs inom
            kulturlivet. Det har inte ens blivit möjligt att debattera kulturpolitiken
            i dess ekonomiska del.
          </note>
          <note>
            Här borde ha diskuterats kulturen som infrastrukturell faktor,
            kulturens och turismens ömsesidiga beroende och, sist men inte
            minst, hur vi skall ta vårt nationella ansvar för kulturanslagen
            till hela landet. Det är ju ett område där man utifrån lokala
            utgångspunkter i motioner och på annat sätt annars brukar slå
            vakt om sitt.
          </note>
          <note>
            En sammanställning som jag fick häromdagen över de statliga kulturanslagen,
            där man delat upp efter linjerna ''Stockholmsanslag'' -- ''anslag
            utom
          </note>
          <note>
            Stockholm'', ger vid handen att mera än hälften av de för riket
            gemensamma anslagen nu enligt förslaget till budget för 1993/94
            kommer att hamna i huvudstaden. Vem kan försvara det? Jag utgår
            från att kulturutskottet och sedan kammaren visar sitt nationella
            ansvar, när frågan skall behandlas.
          </note>
          <note>
            Fru talman! Jag deltog i går i ett ca fem timmar långt seminarium
            om ''Humanismens roll i det nya
          </note>
          <note>
            Europa'', som arrangerats gemensamt av
          </note>
          <note>
            Medborgarskolan och Moderata samlingspartiet.
          </note>
          <note>
            Jag är glad att jag fick den chansen och vill samtidigt beklaga
            att inte hela riksdagen var med.
          </note>
          <note>
            Det skulle behövts.
          </note>
          <note>
            Det har just skapats ett forum, PAKS --
          </note>
          <note>
            Parlamentariker och kulturskapare -- där riksdagens ledamöter
            och aktiva kulturskapare kan mötas kring kulturens -- inte kulturpolitikens
            --
          </note>
          <note>
            frågor. Ledamöterna får snart en inbjudan till det första programmet
            med teater och diskussion här i huset. Senare kommer bl.a. möjligheter
            till specialvisning av den nya stora utställningen om
          </note>
          <note>
            ''Den svenska historien'' på Nordiska museet. Det är min förhoppning
            att sådana aktiviteter kan skapa en sådan medvetenhet och ett
            sådant intresse hos ledamöterna att vi i framtiden kan hålla rejäla
            både kultur- och idédebatter i riksdagen. Med en bra idébas blir
            det också bättre beslut rörande praktiska frågor.
          </note>
          <note type="speaker">
            Anf. 68 INGVAR ERIKSSON (m):
          </note>
          <note>
            Fru talman! Jag känner förvåning och undran över att de jordbrukspolitiska
            frågorna inte lockat talare i denna allmänpolitiska debatt, så
            att vi kunnat få en särskild debattrunda om dem. Det är också
            beklagligt, med hänsyn till att svenskt jordbruk är inne i en
            ekonomisk kris som är den svåraste sedan
          </note>
          <note>
            1930-talet.
          </note>
          <note>
            Tidigare framgångsrika lantbruksföretag går i konkurs, och många
            andra är inne i utförsbacken.
          </note>
          <note>
            Det är t.o.m. så att jordbruk i landets allra främsta jordbruksområden
            skakar i sina grundvalar. Oron och osäkerheten är stor bland landets
            bönder.
          </note>
          <note>
            Tragedier inträffar.
          </note>
          <note>
            Vad är det som har hänt och vad måste nu ske för att problemen
            skall kunna överbryggas och för att framtidstron skall kunna återvända?
            Då vi här i
          </note>
          <note>
            Sveriges riksdag för snart tre år sedan fattade ett beslut om
            ny livsmedelspolitik, fanns det en rad goda skäl bakom. Det gällde
            att minska bondens och statens förluster av en överproduktion
            som fick avsättas på en dumpad världsmarknad, att skapa bättre
            balans mellan produktion och konsumtion i landet. Marknadsanpassning
            och avreglering var en viktig del som också syftade till att stärka
            Sveriges lantbruk och livsmedelsindustri inför den kommande ökande
            konkurrensen utifrån.
          </note>
          <note>
            Den dåvarande jordbruksprisregleringen bestående av ett gränsskydd
            och en intern reglering upphörde den 1 juli 1991. Därefter skulle
            priserna på de jordbruksprisreglerade produkterna endast skyddas
            med hjälp av ett rörligt gränsskydd. Vissa regleringar avvecklades
            stegvis medan andra förenklades men behålldes i avvaktan på resultatet
            av internationella förhandlingar. Den framtida nivån på gränsskyddet
            gjordes avhängigt resultatet av de då pågående GATT-förhandlingarna,
            liksom exportstödet som avvecklades med hänvisning till att dessa
            förhandlingar förväntades vara avslutade före årsskiftet 1990/91.
          </note>
          <note>
            Noteras kan att någon ensidig neddragning av det svenska gränsskyddet
            inte skulle ske.
          </note>
          <note>
            Ömsesidigheten med andra länder i sammanhanget betonades. Vi
            kan nu konstatera att förutsättningarna som låg till grund för
            det livsmedelspolitiska beslutet 1990 kraftigt har förändrats.
            Sålunda pågår ännu GATT-
          </note>
          <note>
            förhandlingarna, ansökan om svenskt medlemskap i EG har inlämnats
            och förhandlingarna med EG
          </note>
          <note>
            om ett medlemskap har inletts. Regeringen har också slagit fast
            att ett av de viktigaste målen under valperioden är att föra Sverige
            in i EG som fullvärdig medlem. I regeringsförklaringen har man
            också slagit fast att svensk livsmedelsproduktion skall vara konkurrenskraftig
            vid inträdet i den europeiska gemenskapen. Därför arbetar en omställningskommission
            bl.a. med frågan om hur anpassning och infasning av livsmedelspolitiken
            skall kunna ske i EG-systemet. En del förslag har framlagts.
          </note>
          <note>
            För oss moderater är det självklart att utvärderingar av omställningspolitiken
            och infasning i EG:s jordbrukspolitik måste leda till betydande
            förändringar av politiken. Vi lever nu i en ny verklighet, och
            vi har alla ett ansvar att se till att Sveriges jordbruk och livsmedelsindustri
            ges rättvisa förutsättningar och en möjlighet till konkurrens
            på lika villkor jämfört med omvärlden.
          </note>
          <note>
            Den dumpning av livsmedel som för närvarande sker på den svenska
            marknaden finansieras av andra länders skattebetalare, däribland
            EG:s, och hotar att fullständigt slå sönder balanssträvandena
            och lönsamheten i den svenska livsmedelsproduktionen.
          </note>
          <note>
            Detta är en av huvudorsakerna till att den utslagning av jordbruk
            som nu pågår. En annan orsak är förra årets stora skördebortfall
            och förluster som uppkom i normalt starka jordbruksområden. Lantbrukets
            situation fram till
          </note>
          <note>
            EG-inträdet inger stora bekymmer. Men trots vårt lands ekonomiska
            problem måste infasningen i EG-
          </note>
          <note>
            politiken fullföljas. Det är nödvändigt om konkurrenskraften
            och de goda möjligheterna inför framtiden som föreligger också
            skall kunna tas till vara i vad gäller den svenska livsmedelsproduktionen.
          </note>
          <note>
            Fru talman! Det är beklagligt att den socialdemokratiska oppositionen
            säger nej till infasning. Man vill vänta tills EG-förhandlingarna
            är klara och folkomröstningen avgjord. Tyvärr inser man inte att
            ett sådant ställningstagande är katastrofalt för jordbruket, landsbygden
            och livsmedelsindustrin.
          </note>
          <note>
            Fru talman! Det står helt klart att ett medlemskap i
          </note>
          <note>
            EG är nödvändigt om svensk livsmedelsproduktion skall få rättvisa
            villkor och goda förutsättningar inför framtiden. Vi moderater
            kommer att med all kraft och förmåga arbeta vidare för att detta
            skall bli verklighet.
          </note>
          <note type="speaker">
            Anf. 69 JAN-OLOF FRANZÉN (m):
          </note>
          <note>
            Fru talman! I mitt inlägg i debatten vill jag belysa jordbrukets
            förhållande i södra Sveriges skogs- och mellanbygder inför en
            EG-anslutning.
          </note>
          <note>
            Det är speciellt viktigt att bevara jordbruket i dessa bygder.
            Det svarar för sysselsättning, natur och kulturvärden och ett
            mångfasetterat landkap med osedvanliga naturupplevelser. I nuläget
            utgör åker och betesmark 17 % av landarealen i dessa bygder.
          </note>
          <note>
            Med nuvarande låga intäkter för jordbruket i dessa bygder kommer
            den öppna arealen att minska snabbt. Olika undersökningar visar
            att södra
          </note>
          <note>
            Sveriges skogs- och mellanbygder har kostnadsnackdelar som det
            är svårt att kompensera produktionsmässigt. Skördenivån i området
            tillhör den lägsta i landet. Delar av de områden som omfattas
            av Norrlandsstödet har en normalskördenivå som motsvarar upp till
            85 % av genomsnittet för riket. Vissa delar av södra
          </note>
          <note>
            Sveriges skogs- och mellanbygder har skördenivåer på mellan 60
            och 70 % av riksgenomsnittet.
          </note>
          <note>
            Fastighetsstrukturen är också av stor betydelse.
          </note>
          <note>
            Många skiften och de långa avstånden mellan dessa ger större
            arbetsförbrukning och högre maskinkostnader per skördat kilo.
            Små fält minskar också möjligheterna att använda lika stora maskiner
            som i slättbygderna.
          </note>
          <note>
            Inom den europeiska gemenskapen EG tillämpas omfattande regionalpolitiska
            stöd till bl.a.
          </note>
          <note>
            jordbruket.
          </note>
          <note>
            Över hälften av Storbritanniens och det forna
          </note>
          <note>
            Västtysklands jordbruk omfattas av sådana stöd.
          </note>
          <note>
            För Frankrikes del är ca 45 % av arealen berättigad till regionalpolitiskt
            stöd. I Sverige får det norrländska jordbruket, omfattande ca
            16 % av
          </note>
          <note>
            Sveriges åkerareal, regionalpolitiskt stöd. Det är numera helt
            knutet till produktionen.
          </note>
          <note>
            I EG finns förutom produktionsstöd en lång rad andra åtgärder
            för att stödja jordbrukets inkomster, levnadsstandard eller utvecklingen
            av jordbruket. Alla sådana åtgärder är ännu inte kartlagda och
            värderade. Det är dock klarlagt att de uppgår till betydande belopp,
            som länderna till största delen står för själva.
          </note>
          <note>
            I Sverige är ca 9 % av arealen uppodlad.
          </note>
          <note>
            Motsvarande siffra för länderna inom EG är ofta kring 50--60
            %. Det finns därför all anledning att bevara odlingslandskapet
            och det aktiva jordbruket i Sverige. Det är naturligtvis ett oavvisligt
            krav att det svenska jordbruket skall ges likartade möjligheter
            som jordbruken inom EG. Arbetet med att kartlägga och värdera
            de regionalpolitiska programmen måste ges högsta prioritet. Vidare
            måste beräkningar och analyser omedelbart göras så att regionala
            stöd kan bahandlas i de kommande
          </note>
          <note>
            EG-förhandlingarna.
          </note>
          <note>
            Fru talman! Stora kulturella värden står på spel i dessa skogs-
            ochmellanbygder samt på Öland och
          </note>
          <note>
            Gotland. Det är min förhoppning att Sverige på samma sätt som
            man har gjort inom EG, skall värna om ett öppet landskap och en
            levande landsbygd i svaga områden.
          </note>
          <note>
            På ett eller annat sätt måste lantbrukarna i dessa bygder ges
            möjligheten att kunna bevara odlingslandskapet inför framtiden.
            Här görs ett idogt arbet. Detta kan man inte minst se på de stengärdsgårdar
            som kringgärdar åkrarna i skogsoch mellanbygderna.
          </note>
          <note>
            Talmannen konstaterade att 146 talare hade deltagit i den allmänpolitiska
            debatten och förklarade debatten avslutad.
          </note>
          <note>
            5 § Bordläggning
          </note>
          <note>
            Anmäldes och bordlades
          </note>
          <note>
            Utrikesutskottets betänkanden
          </note>
          <note>
            1992/93:UU8 Verksamheten inom Europarådet
          </note>
          <note>
            1992/93:UU9 Nordiskt samarbete
          </note>
          <note>
            1992/93:UU12 Ändringar i massförstörelselagen m.m.
          </note>
          <note>
            1992/93:UU17 Tilläggsbudget I till statsbudgeten för budgetåret
            1992/93, bil. 3
          </note>
          <note>
            1992/93:UU18 Godkännande av avtal mellan
          </note>
          <note>
            EFTA-staterna och Polen m.m.
          </note>
          <note>
            Socialutskottets betänkande
          </note>
          <note>
            1992/93:SoU18 Viss ändring i lagen (1947:529) om allmänna barnbidrag
          </note>
          <note>
            6 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 11 februari
          </note>
          <note>
            1992/93:78 av Hans Göran Franck (s) till utrikesministern om
            de nya militära insatserna mot
          </note>
          <note>
            Kuba:
          </note>
          <note>
            Upprepade rapporter har under det senaste året kommit om de kraftigt
            försämrade levnadsförhållandena på Kuba.
          </note>
          <note>
            Den ekonomiska krisen har krävt drastiska nedskärningar och lett
            till massavskedanden.
          </note>
          <note>
            I april 1992 infördes elransonering i Havanna, och en mängd basvaror
            är redan tidigare ransonerade.
          </note>
          <note>
            För att motverka den ekonomiska krisen har den kubanska ledningen
            initierat ett ''krispaket'', som bl.a. omfattar liberalisering
            av det ekonomiska livet med ökat ''privat ägande'' samt förbättrade
            förhållanden för utländska investeringar inom bl.a.
          </note>
          <note>
            turism och textilindustrin.
          </note>
          <note>
            I januari 1992 avrättades regimkritikern Eduardo
          </note>
          <note>
            Diaz Betancourt dömd för ''terrorism och sabotage''. Ytterligare
            två regimkritiker fick sina dödsstraff omvandlade till 30 års
            fängelse.
          </note>
          <note>
            I februari 1992 dömdes Luis Perez och Rene
          </note>
          <note>
            Mendoza till döden. Samtidigt dömdes sju andra män till fängelse
            i mellan 4 och 30 år.
          </note>
          <note>
            Amnesty International påpekar att en rad olika brott mot staten
            leder till dödsstraff.
          </note>
          <note>
            I februari 1992 lade FN:s kommission för mänskliga rättigheter
            fram en rapport om situationen på
          </note>
          <note>
            Kuba. Enligt denna har förföljelsen av dissidenter ökat under
            1991 i form av trakasserier, hot och rättegångar utan ordentliga
            försvarsmöjligheter.
          </note>
          <note>
            Yttrande- och föreningsfriheten är det som främst begränsas.
            Därtill finns uppgifter om olaga
          </note>
          <note>
            ''psykiatrisk'' behandling av förmodade brottslingar.
          </note>
          <note>
            Den 8 oktober 1992 riktade EG-kommissionen stark kritik mot Torricelliförslaget.
            Man sade bl.a.
          </note>
          <note>
            att en utvidgning av handelssanktionerna mot Kuba allvarligt
            kan skada de transatlantiska relationerna.
          </note>
          <note>
            Den 16 september uppmanade en rad experter från hela den amerikanska
            kontinenten USA att häva de ekonomiska sanktionerna mot Kuba.
          </note>
          <note>
            Organisationen Inter-American Dialogue, som leds av den förre
            amerikanske försvars- och justitieministern Elliot Richardson,
            hävdar att
          </note>
          <note>
            USA:s sanktionspolitik är ''otidsenlig, onödig, skadlig och kanske
            farlig'' och att man i stället borde ''aktivt främja det fria
            flödet av informationer och idéer till det kubanska folket''.
          </note>
          <note>
            Den 14 november 1991 beslutade regeringen att
          </note>
          <note>
            ''utvecklingsarbetet med Kuba skall upphöra i takt med att ingångna
            åtaganden avslutas''. Detta gäller
          </note>
          <note>
            BITS och SAREC. Dessutom skall ''inga ytterligare kursinbjudningar
            tillställas Kuba avseende BITS internationella kurser eller stipendieprogrammet
            som -- -- -- organiseras av
          </note>
          <note>
            Svenska institutet''.
          </note>
          <note>
            I årets budgetproposition finns inga förslag som gäller Kuba,
            inte ens beträffande samarbete i fråga om kultur och vetenskap.
          </note>
          <note>
            Med hänvisning till det anförda får jag fråga utrikesminister
            Margaretha af Ugglas:
          </note>
          <note>
            1. Avser regeringen att lämna katastrofbistånd till
          </note>
          <note>
            Kuba?
          </note>
          <note>
            2. Bör Sveriges tidigare samarbete inom kultur och vetenskap
            återupptas med Kuba?
          </note>
          <note>
            3. Kommer regeringen att verka för att USA:s sanktioner mot Kuba
            upphör?
          </note>
          <note>
            4. Kommer Sverige för egen del att direkt eller indirekt medverka
            i USA:s sanktioner mot Kuba?
          </note>
          <note>
            5. På vilket sätt vill regeringen verka för att Kuba respekterar
            de mänskliga rättigheterna samt snarast avskaffar dödsstraffet?
          </note>
          <note>
            7 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 12 februari
          </note>
          <note type="speaker">
            1992/93:367 av Martin Nilsson (s) till försvarsministern om de
            värnpliktigas rättigheter:
          </note>
          <note>
            Under det gångna året har tidningen Värnpliktsnytt avslöjat ett
            flertal fall av pennalism och förtryck av värnpliktiga. Detta
            är naturligtvis upprörande och kränkande av individens grundläggande
            rättigheter.
          </note>
          <note>
            Senast uppmärksammades ett fall vid Ka 1 där extrainkallad personal
            uttryckte rasistiska synpunkter, genomförde kollektiv bestraffning
            samt tvingade enskilda värnpliktiga till handlingar som de absolut
            inte ville utföra och hade fobier emot. När sedan en av dessa
            värnpliktiga avviker från sin ''tjänstgöring'' bestraffas han,
            medan ansvarigt befäl till synes går helt fri. Detta strider mot
            allt vad som kan uppfattas som en korrekt rättsuppfattning.
          </note>
          <note>
            I dagsläget finns en, i stort, tillfredsställande lagstiftning
            vad gäller värnpliktigas rättigheter.
          </note>
          <note>
            Däremot tycks det vara sämre ställt med efterlevanden och sanktionsmöjligheterna
            i de fall där reglerna inte följs.
          </note>
          <note>
            Med anledning av ovanstående vill jag fråga försvarsministern
            vilka åtgärder regeringen avser vidta för att hävda de värnpliktigas
            rättigheter.
          </note>
          <note type="speaker">
            1992/93:368 av Martin Nilsson (s) till näringsministern om riskkapital
            för småföretagen:
          </note>
          <note>
            Med anledning av ränteläget och finansmarknadens just nu ganska
            restriktiva inställning till utlåning har tillgången till riskkapital
            kommit i centrum för debatten om svenska företags möjligheter
            till nyinvesteringar.
          </note>
          <note>
            Under 1992 fattade också riksdagen beslut om att en del av de
            resurser som skulle frigöras i och med löntagarfondernas avvecklande
            skulle placeras i speciella riskkapitalbolag,med uttryckligt syfte
            att just förse investeringsvilliga företag med nödvändigt kapital.
          </note>
          <note>
            Nu visar det sig dock att flera småföretag stöter på problem
            i kontakten med riskkapitalbolag. Dels är dessa belagda med vinstkrav,varför
            intresset uppenbarligen hittills mestadels vänt sig mot större
            företags investeringar. Dels tillförs det riskvilliga kapitalet
            helst i form av ägartillskott, något som ofta är direkt opassande
            för småföretag med ensamägare. I kontakt med ''Såföretagarfonden''
          </note>
          <note>
            avvisades också småföretagen med hänvisning till att denna främst
            vänder sig till nybildade företag.
          </note>
          <note>
            Då flera bolag slår sig samman om en ny investering, i form av
            ett nytt bolag, avvisas även detta trots att samarbete kring långsiktiga
            investeringar borde premieras. I Uvecklingsfonden finns inte längre
            några nämnvärda resurser kvar.
          </note>
          <note>
            Sålunda är de små företagens tillgång till riskkapital fortfarande
            begränsad.
          </note>
          <note>
            Jag vill med anledning av detta fråga näringsministern vad han
            avser vidta för åtgärder för att ytterligare förstärka de icke
            nystartade småföretagens tillgång på riskkapital.
          </note>
          <note>
            1992/93:369 av Inga-Britt Johansson (s) till arbetsmarknadsministern
            om dagligvaruförsörjningen i glesbygd:
          </note>
          <note>
            Om hela Sverige skall få leva så krävs att glesbygden kan behålla
            en viss basservice. I denna service ingår dagligvaruförsörjning.
          </note>
          <note>
            Tyvärr seglar nu nya mörka moln upp. Vissa dagligvaruleverantörer
            slutar att leverera till glesbygdsbutiker. Andra tar ut så höga
            distributionsavgifter att det blir orimligt dyrt för butikerna.
            Samtidigt har vissa länsstyrelser nu i större utsträckning börjat
            avslå ansökningar om bidrag till glesbygdsbutiker.
          </note>
          <note>
            Mest framträdande är denna utveckling i
          </note>
          <note>
            Norrbottens län, där man på vissa håll från att ha haft en fungerande
            butik i byn nu har fått upp emot
          </note>
          <note>
            5 mil till närmaste dagligvarubutik. Det är naturligtvis en alldeles
            orimlig situation, inte minst för gamla och småbarnsföräldrar,
            som inte har tillgång till bil under dagtid. Samtidigt kan det
            medföra orimliga kostnader för kommunerna, som tvingas betala
            kostnaderna för varudistributionen till äldre som har rätt till
            hemtjänst.
          </note>
          <note>
            Vilka åtgärder är arbetsmarknadsministern beredd att vidta för
            att stoppa denna, för glesbygden, negativa utveckling?
          </note>
          <note>
            1992/93:370 av Göran Magnusson (s) till kommunikationsministern
            om arbetsplanen för
          </note>
          <note>
            E 18 vid Köping--Arboga:
          </note>
          <note>
            Byggandet av E 18 mellan Köping och Arboga är angeläget för att
            få bättre kommunikationer. Om bygget kunde starta nu skulle det
            dessutom medverka till att minska arbetslösheten. Sedan flera
            månader tillbaka ligger arbetsplanen hos regeringen för att fastställas.
            Att planen blir fastställd är ju avgörande för att projektet skall
            kunna konkurrera om de pengar som skall fördelas.
          </note>
          <note>
            Enligt budgetpropositionen skall investeringsplaneringen för
            vägar redovisas under våren i en särskild proposition.
          </note>
          <note>
            Min fråga till kommunikationsministern är:
          </note>
          <note>
            Blir arbetsplanen för E 18 mellan Köping och
          </note>
          <note>
            Arboga fastställd i sådan tid att objektet kan tilldelas pengar
            i samband med vårens investeringsproposition?
          </note>
          <note type="speaker">
            1992/93:371 av Kenneth Lantz (kds) till utbildningsministern
            om utbildning av tolkar:
          </note>
          <note>
            Det är Sveriges intention att integreras i
          </note>
          <note>
            Europeiska Gemenskapen inom kort.
          </note>
          <note>
            Förhandlingar kommer snart att kunna påbörjas, vilket bör leda
            till ett medlemskap. Den dag då svenska parlamentariker gör sin
            entré i EG-huset, kommer kravet om svenska tolkar att vara en
            verklighet. Det kommer att krävas många utbildade och erfarna
            tolkar i EG-arbetet. Det kommer att krävas svensktalande som behärskar
            samtliga EG-språk i simultantolkning och översättningsarbetet.
            Det kommer att ställas stora krav på kunskap av olika slag, som
            kultur, lagstiftning, geografi osv.
          </note>
          <note>
            I Danmark finns sedan flera år en gedigen utbildning till EG-tolkar
            på högskolan. Det är en utbildning på fem år med ett brett ämnesregister.
          </note>
          <note>
            Kraven är höga på snabb och riktig översättning under pågående
            debatt och på snabba protokoll.
          </note>
          <note>
            Vad känt är, saknar Sverige en adekvat tolkutbildning motsvarande
            Danmarks gedigna linje. Om Sverige skall hinna med att ''producera''
          </note>
          <note>
            lämpliga tolkar till allt arbete inom kommande EG-
          </note>
          <note>
            arbete, är det hög tid att starta dylika linjer.
          </note>
          <note>
            Min fråga är:
          </note>
          <note>
            Vilka åtgärder ämnar utbildningsministern vidtaga för att snarast
            starta eller förbereda kurser på våra högskolor avseende behovet
            av tolkar i ett kommande EG-arbete?
          </note>
          <note type="speaker">
            1992/93:372 av Kenneth Lantz (kds) till miljöministern om beredskap
            mot oljeutsläpp:
          </note>
          <note>
            Den alltmer tilltagande konkurrensen inom sjöfart och övrig transportnäring
            kan komma att ge oss sämre kvalitet på fartyg och andra transportmedel.
          </note>
          <note>
            Vi får inte acceptera en sänkning av kraven på miljömässigt säkra
            transportsystem. Vi har krav på dubbelbottnade fartyg, och kontroller
            görs för att skydda Östersjön och våra övriga vatten.
          </note>
          <note>
            Under förra veckan seglade ett fartyg på grund utanför Köpenhamn
            med påföljd att olja rann ut, om än i ganska blygsamma mängder.
            I dagens konkurrensutsatta sjöfart möter vi rederier som erbjuder
            transporter till en ''frakt-rate'' betydligt under aktuell marknadsnivå.
            Det kan ge exempel på ett utmanande riskmoment, där råoljefartyg
            från ett världsbekant rederi seglade in genom Stora
          </note>
          <note>
            Bält på väg till Polen med råolja. Fartyget jag tänker på är
            av så pass dålig kvalitet, med påföljande riskfaktorer, att en
            oljekatastrof i
          </note>
          <note>
            Östersjön skulle kunna bli en verklighet.
          </note>
          <note>
            Min fråga är om Sverige och de övriga nordiska länderna har beredskap,
            och om det finns kapacitet, att klara ett eventuellt oljeutsläpp,
            motsvarande det som hände på Shetlandsöarna?
          </note>
          <note type="speaker">
            1992/93:373 av Kenneth Lantz (kds) till miljöministern om blybatteriavgiften:
          </note>
          <note>
            Blybatterier måste tagas om hand på ett miljömässigt riktigt
            och effektivt sätt. Det finns i
          </note>
          <note>
            Norden ett, säger ett, företag som arbetar med denna verksamhet.
            Verksamheten bekostas genom försäljning av återvunnet bly till
            nyproduktion av blybatterier. Detta har under flera år finansierat
            sig själv genom den låga avgiften för blybatterier och det relativt
            sett höga blypriset.
          </note>
          <note>
            I dag ser det helt annorlunda ut. Blypriset har sjunkit och blybatteriavgiften
            är alltför låg, 40 kr perbatteri. Denna avgift är sedan den 1
            januari
          </note>
          <note>
            1993 höjd från 32 kr till nämnda 40kr.
          </note>
          <note>
            Detta tillsammans med det sänkta priset på bly, gör att Nordens
            enda företag som återvinner bly och besparar miljön från mycket
            blyslagg, har ekonomiska svårigheter. Företaget har följt med
            i förbättrandet av miljöskyddet, såsom t.ex.
          </note>
          <note>
            rengöring av allt regnvatten som kommer på företagets tomt. Rening
            av utsläpp och andra miljöbesparande åtgärder är vidtagna. Detta
            har självklart kostat en hel del, varför det är nödvändigt att
            höja avgiften från 40 kr till 48 kr perbatteri.
          </note>
          <note>
            Jag vill fråga ministern om man är beredd att låta blybatteriavgiften
            öka med ytterligare 8 kr batteri så att företaget kan klara av
            sina ökade kostnader och Norden få behålla sitt enda företag som
            återvinner blybatterier.
          </note>
          <note type="speaker">
            1992/93:374 av Kenneth Lantz (kds) till miljöministern om tryck
            på plastemballage:
          </note>
          <note>
            Alltmera plast kommer till stor och ändamålsenlig användning
            i vårt samhälle. Plasten har flera olika kvaliteter och är ett
            praktiskt material. Inom livsmedelsbranschen används påsar av
            olika slag till många ändamål. Plastpåsen är en praktisk förpackning,
            där man både kan se produkten och därtill förse emballaget med
            lämplig text och bild i olika kulörer.
          </note>
          <note>
            Under flera år har man använt, och gör så än i dag på de flesta
            tillverkningsindustrier, färg med lösningsmedel som orsakar stora
            utsläpp till skada för bl.a. ozonskiktet. Detta påverkar helt
            naturligt grödor inom jord- och skogsbruk negativt.
          </note>
          <note>
            Genom en ny tryckteknik, flexografiskt tryck, kan man komma ifrån
            både sprit och ammoniak som lösningsmedel till tryckning på plastemballaget.
          </note>
          <note>
            Man trycker med en vattenburen färg på polyeten och polypropylen.
            Dagens konsumenter och myndigheter har alltså fått ett miljövänligt
            alternativ till tryck på bl.a. bröd- och hygienpåsar.
          </note>
          <note>
            Är miljöministern beredd att medverka till att vi får lagstadgade
            krav på att använda denna moderna teknik inom tryckeribranschen
            på plastemballage?
          </note>
          <note type="speaker">
            1992/93:375 av Carl Olov Persson (kds) till kulturministern om
            Sveriges Radios sjöväderrapporter:
          </note>
          <note>
            Sveriges Radio har ensidigt, utan att höra fiskarna och övrig
            sjöfart, ändrat tiderna för sjöväderrapporterna och därmed väsentligt
            försämrat servicen till samtliga sjöfarare. Det gäller framför
            allt den sjöväderrapport som tidigare sändes kl 16.40. Just den
            sändningen var mycket viktig för fiskarna, eftersom de vid den
            tidpunkten ofta avgjorde om de skulle lägga i näten och om hårt
            väder väntade fick chansen att ändra planeringen.
          </note>
          <note>
            Dessutom är mottagning av senare rapporter, efter kl 17.00 mycket
            svåra att uppfatta, eftersom de då störs av utlandssändningarna.
          </note>
          <note>
            Det går att på vissa vatten följa de danska väderleksrapporterna
            men inte vid fiske i den ryska zonen och i norra delarna av Östersjön,
          </note>
          <note>
            Bottenhavet och Bottniska viken.
          </note>
          <note>
            Vilka åtgärder avser kulturministern att vidta så att
          </note>
          <note>
            Sveriges Radio, som public service företag, uppfyller sin uppgift
            att sända sjövädersrapporter på för fiskarna lämpliga tider?
          </note>
          <note type="speaker">
            1992/93:376 av Ingvar Johnsson (s) till arbetsmarknadsministern
            om sysselsättningen i fyrstadsregionen:
          </note>
          <note>
            Fyrstadsregionen har drabbats oerhört hårta genom den kraftiga
            minskningen av arbetstillfällen inom bilindustrin. Nu planerar
            Televerket att lägga ner TELI:s verksamhet i Vänersborg trots
            att företaget går med vinst. Genom ett sådant beslut medverkar
            staten till att alldeles i onödan ytterligare öka arbetslösheten
            i regionen.
          </note>
          <note>
            Jag vill därför ställa följande fråga:
          </note>
          <note>
            Planerar arbetsmarknadsministern att medverka till att stoppa
            Televerkets planer och därmed förhindra en kraftig ökning av arbetslösheten
            i regionen?
          </note>
          <note type="speaker">
            1992/93:377 av Rune E Svensson (s) till kommunikationsministern
            om TELI:
          </note>
          <u who="Q571725" xml:id="i-f2a8fda29496afb8-0">
            <seg>
              s verksamhet i Vänersborg:
            </seg>
          </u>
          <note>
            Verksamheten vid TELI i Vänersborg hotas av nedläggning. Detta
            är ett skamligt och obegripligt tilltag av dem som har ansvaret
            härför, då företaget ger god vinst, har ett stort kunnande och
            en bra produkt. TELI ägs av Televerket som i sin tur ägs av staten.
          </note>
          <note>
            Jag vill därför ställa följande fråga:
          </note>
          <note>
            Vad avser kommunikationsministern vidtaga för åtgärder för att
            stoppa denna nedläggning?
          </note>
          <note type="speaker">
            1992/93:378 av Ingbritt Irhammar (c) till utrikesministern om
            rättssäkerheten i de baltiska staterna:
          </note>
          <note>
            I budgetpropositionen anslås 50 miljoner till särskilt suveränitetsstöd
            till de baltiska staterna. I
          </note>
          <note>
            propositionen nämns kustbevakningsfartyg, tulltekniskt material,
            utbildning i säkerhetspolitik och kontantbidrag för återupprättande
            av internationella förbindelser. Det finns ett svenskt intresse
            av att rättsväsendet i de baltiska staterna och Ryssland fungerar
            väl. Vi får varje dag exempel på hur organiserad brottslighet
            i dessa länder
          </note>
          <note>
            ''spiller över'' på Sverige. De senaste veckornas människosmuggling
            till Gotland är bara ett i raden av exempel.
          </note>
          <note>
            Det är också viktigt för ländernas välstånd att man får ett fungerande
            rättsmaskineri. Ett fungerande rättsmaskineri är t.ex. en nödvändig
            förutsättning för en väl fungerande marknadsekonomi. Det behövs
            såväl stabil civilrättslig lagstiftning som polisväsende, kronofogdemyndigheter,
            m.m.
          </note>
          <note>
            Sverige har både ett solidariskt intresse och ett egenintresse
            av att rättsväsendet i dessa stater snabbt blir väl fungerande
            och effektivt. De suveränitetsinsatser vårt land hittills bidragit
            med får ses som punktinsatser utan särskild profilering.
          </note>
          <note>
            Mot denna bakgrund vill jag fråga utrikesministern:
          </note>
          <note>
            Vilka åtgärder är utrikesministern beredd att vidta för att Sverige
            på ett mer strategiskt sätt skall bidra till uppbyggandet av rättsstater
            i dessa länder?
          </note>
          <note type="speaker">
            1992/93:379 av Ingbritt Irhammar (c) till kulturministern om
            barn som försvunnit från flyktingförläggningar:
          </note>
          <note>
            Det har de senaste dagarna framkommit uppgifter om att flyktingbarn
            kan ha mördats och sedan grävts ner i ett skogsparti utanför Södertälje.
          </note>
          <note>
            Det har i detta sammanhang också framkommit att fler barn försvunnit
            från olika grupphem, bl.a.
          </note>
          <note>
            Carlslunds flyktingsluss, utan att man vet var de finns i dag.
          </note>
          <note>
            Mot denna bakgrund vill jag fråga statsrådet Birgit
          </note>
          <note>
            Friggebo:
          </note>
          <note>
            Vilka åtgärder tänker statsrådet vidta för att undanröja risken
            för att barn på detta sätt försvinner från våra flyktingförläggningar,
            eftersom risken kan vara stor att de utsätts för olika typer av
            övergrepp?
          </note>
          <note>
            den 12 februari
          </note>
          <note type="speaker">
            1992/93:380 av Ingela Mårtensson (fp) till statsrådet Alf Svensson
            om biståndsadministrationen:
          </note>
          <note>
            Den politiska ledningen för UD:s u-avdelning har under senare
            tid gjort uttalanden som -- om de är rätt återgivna -- andas kritik
            mot den svenska biståndsadministrationen.
          </note>
          <note>
            Statssekreteraren för biståndsfrågor uppges ha sagt att SIDA
            är en trög apparat i dag.
          </note>
          <note>
            Biståndsministern uppges ha sagt att SIDA har för stor makt och
            att för mycket har gått snett.
          </note>
          <note>
            Det är utomordentligt angeläget att de biståndsmedel som satsas
            för att förbättra fattiga människors levnadsförhållanden används
            effektivt.
          </note>
          <note>
            För att en konstruktiv offentlig diskussion om biståndets effektivitet
            skall vara möjlig är det samtidigt nödvändigt att debatten grundas
            på seriösa granskningar och fakta.
          </note>
          <note>
            Med anledning av det ovan anförda vill jag ställa följande fråga:
          </note>
          <note>
            Kan biståndsministern för riksdagen redovisa vilka fakta och
            bedömningar som ligger till grund för de uttalanden om den svenska
            biståndsadministrationen -- om de är rätt återgivna -- som ovan
            redovisas?
          </note>
          <note type="speaker">
            1992/93:381 av Hans Göran Franck (s) till justitieministern om
            bifallsprocenten i nådeärenden:
          </note>
          <note>
            Regeringen får enligt regeringsformen genom nåd efterge eller
            mildra brottspåföljd eller annan sådan rättsverkan av brott. Den
            får också efterge eller mildra annat liknande, av myndighet beslutat
            ingrepp, avseende enskild person eller egendom.
          </note>
          <note>
            Bifallsprocenten i nådeärenden låg under 1980-
          </note>
          <note>
            talet på en förhållandevis konstant nivå, dvs.
          </note>
          <note>
            mellan 10 och 13 %. 1992 skedde en drastisk minskning av bifallsprocenten
            till 5,8 %.
          </note>
          <note>
            Med hänvisning till det anförda får jag fråga justitieminister
            Gun Hellsvik:
          </note>
          <note>
            Har det efter regeringsskiftet skett någon förändring i nådepraxis?
          </note>
          <note>
            1992/93:382 av Carl-Johan Wilson (fp) till utbildningsministern
            om utbildning av yrkesofficerare till grundskolelärare:
          </note>
          <note>
            Rekryteringen av studerande till grundskolelärarutbildning går
            nu relativt bra. Trots detta torde behovet av goda pedagoger i
            grundskolan vara stort. Inom det militära försvaret minskar tjänsterna
            för yrkesofficerare. På vissa orter försvinner regementen. Officerare,
            som inte vill flytta, söker andra arbetsuppgifter.
          </note>
          <note>
            Yrkesofficerare har en god pedagogisk utbildning och god träning
            i lärarrollen. De har också ofta en teoretisk utbildning, som
            lätt kan utnyttjas som del i en civil lärarutbildning.
          </note>
          <note>
            Kan utbildningsministern vidtaga sådana åtgärder att särskild
            vidareutbildning av yrkesofficerare till grundskolelärare inrättas?
          </note>
          <note>
            1992/93:383 av Margitta Edgren (fp) till statsrådet
          </note>
          <note>
            Bo Könberg om försöken med fria sprutor för injektionsnarkomaner:
          </note>
          <note>
            HIV/aids utgör ett av de allvarligaste hoten mot folkhälsan.
            Världshälsoorganisationen WHO har därför rekommenderat att sterila
            sprutor och spetsar skall göras tillgängliga för injektionsnarkomaner
            som av olika skäl inte kan avbryta sitt missbruk.
          </note>
          <note>
            I Malmö och Lund pågår det sedan några år sprututbytesprogram
            för injektionsnarkomaner.
          </note>
          <note>
            Erfarenheterna från dessa är positiva. Men tyvärr har det framkommit
            att det nya Folkhälsoinstitutet inte vill ge bidrag till fortsatt
            verksamhet för dessa program i Malmö/Lund. Jag anser detta vara
            mycket beklagligt med hänvisning till de positiva resultat verksamheten
            medfört.
          </note>
          <note>
            Med hänvisning till det anförda vill jag fråga om regeringen
            avser att ta initiativ för att verksamheten med sprututbytesprogrammen
            skall kunna fortsätta i Malmö/Lund-området.
          </note>
          <note type="speaker">
            1992/93:384 av Bo Nilsson (s) till miljöministern om batteriåtervinningen
            vid Boliden Bergsöe:
          </note>
          <note>
            Genom beslut den 27 juni 1991 bidrog den socialdemokratiska regeringen
            till att insamling och återvinning av uttjänta blybatterier kan
            ske på ett rationellt och miljövänligt sätt. Beslutet innebar
            ett bidrag ur batterifonden för behandling av dessa blybatterier.
            På Boliden Bergsöe i Landskrona har man byggt upp en anläggning
            som av
          </note>
          <note>
            Naturvårdsverket betraktas som Europas renaste återvinningsanläggning
            för blybatterier. Genom att nu inte ersätta Boliden Bergsöe och
            fullfölja beslutet 28/1991 riskeras två negativa följder. Det
            ena är att företaget läggs ner och att de uttjänta blybatterierna
            måste skickas till ur bl.a.
          </note>
          <note>
            miljösynpunkt sämre anläggningar ute i Europa.
          </note>
          <note>
            Det andra är att 140 anställda vid anläggningen i
          </note>
          <note>
            Landskrona friställs och blir arbetslösa.
          </note>
          <note>
            Kommer regeringen att verka för att Boliden
          </note>
          <note>
            Bergsöe, ett företag som av Naturvårdsverket anses som Europas
            renaste anläggning för batteriåtervinning, även i framtiden får
            ta ansvar för denna återvinning?
          </note>
          <note>
            1992/93:385 av Per-Richard Molén (m) till statsrådet
          </note>
          <note>
            Bo Lundgren om bilförmån för taxiägare:
          </note>
          <note>
            Taxiägare i Västernorrland har eftertaxerats för inkomståret
            1991 vad gäller användning av bil för privat bruk. I dagsläget
            är de ekonomiska konsekvenserna för taxiägarna allvarliga och
            kan leda till att många kommer att avveckla sin taxirörelse.
          </note>
          <note>
            De nya regler som tillkom i samband med skatteomläggningen för
            ett par år sedan drabbar i och för sig löntagare och företagare
            lika. Men för företagare med låg omsättning i allmänhet och taxiägare
            i synnerhet medför denna strävan mot likformighet stora problem.
          </note>
          <note>
            Situationen är ohållbar. Beskattningslagstiftningen om förmåner
            för taxirörelse bör ändras.
          </note>
          <note>
            Vilka åtgärder planerar ministern för att komma till rätta med
            de avigsidor som skatteomläggningen visat sig ha för taxiägare?
          </note>
          <note>
            1992/93:386 av Birger Andersson (c) till statsrådet
          </note>
          <note>
            Beatrice Ask om antagningen till gymnasie- och vuxenutbildningen:
          </note>
          <note>
            Propositionen 1990/91:85 Växa med kunskaper inleds med orden:
            ''Propositionen utgår från att utbildningen i gymnasieskolan och
            vuxenutbildningen skall läggas upp i ett perspektiv av livslångt
            lärande.''
          </note>
          <note>
            Många elever som sökt till specialkurser, påbyggnadsutbildningar
            och lågfrekventa utbildningar har drabbats av stora svårigheter
            att få en rättvis behandling, beroende på stora variationer i
            kommunernas betalningsvilja.
          </note>
          <note>
            Sökande med goda betyg vars hemkommun vägrar betala interkommunal
            ersättning läggs åt sidan.
          </note>
          <note>
            Sökande med sämre meriter från en annan kommun blir antagen,
            eftersom hemkommunen har förklarat sig beredd att betala. Statsrådet
            uttalade i december 1992 att hon såg allvarligt på problemet.
          </note>
          <note>
            Vilka åtgärder har statsrådet sedan dess vidtagit, och vilka
            åtgärder är statsrådet beredd att ytterligare vidtaga?
          </note>
          <note type="speaker">
            1992/93:387 av Carl Olov Persson (kds) till kulturministern om
            principer som kan medföra att flyktingar från Peru kan komma att
            utvisas:
          </note>
          <note>
            Enligt uppgift befinner sig knappt 500 flyktingar från Peru i
            Sverige. Enligt uppgift kommer alla peruaner som kommit till Sverige
            som flyktingar att utvisas. Ett tiotal peruaner har befunnit sig
            i
          </note>
          <note>
            Fagersta missionskyrka över julhelgen. De har matstrejkat där
            i omkring 30 dagar. Aktionen har gått ut på att peruanerna skall
            få stanna i Sverige.
          </note>
          <note>
            Så gott som samtliga flyktingar från Peru känner sig hotade till
            livet om de tvingas återvända till Peru.
          </note>
          <note>
            Efter vilka principer kan peruanska flyktingar komma att utvisas
            från Sverige?
          </note>
          <note type="speaker">
            1992/93:388 av Sten Andersson i Malmö (m) till justitieministern
            om utmätning av arbetsersättning som utgår till intagen i kriminalvårdsanstalt:
          </note>
          <note>
            Vid en frågedebatt i kammaren den 9 februari 1993
          </note>
          <note>
            kritiserade jag att besättningsmän på fartyg, vilka smugglat
            asylsökande utlänningar till Sverige, döms till fängelsestraff.
            Orsaken är att östeuropeiska sjömän under t.ex. fyra månaders
            fängelse kan tjäna flerdubbla årslöner i sitt hemlands valuta.
            Detta anses definitivt inte av de berörda, mot bakgrund av det
            ekonomiska läget i deras hemländer, vara ett straff, utan tvärtom.
          </note>
          <note>
            Svarande statsråd anförde då att bötesstraff kanske kunde vara
            effektivare. Detta är en missuppfattning. Antag att en person
            blir dömd till böter men saknar betalningsförmåga och straffet
            då omvandlas till fängelse. Enligt uppgift görs inte indrivning
            på den lön interner erhåller som ersättning för arbete på fängelse.
          </note>
          <note>
            Vilka åtgärder är statsrådet beredd att medverka till så att
            lön intjänad i fängelse skall bli indrivningsbar?
          </note>
          <note type="speaker">
            1992/93:389 av Åke Gustavsson (s) till kulturministern om regler
            för handel med kulturellt värdefulla föremål:
          </note>
          <note>
            EG-kommissionen har föreslagit en kraftig liberalisering av reglerna
            för handeln med kulturellt värdefulla föremål, som om den genomförs
            innebär stora svårigheter att skydda det nationella kulturarvet
            vad gäller t.ex. konst, skulpturer, antika föremål och arkeologiska
            fynd.
          </note>
          <note>
            Vilka åtgärder vidtar regeringen i anledning av EG-
          </note>
          <note>
            kommissionens förslag?
          </note>
          <note>
            8 § Kammaren åtskildes kl. 13.11.
          </note>
          <note>
            Förhandlingarna leddes
          </note>
          <note>
            av tredje vice talmannen från sammanträdets början t.o.m. 4 §
            anf. 33 (delvis) och
          </note>
          <note>
            av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
