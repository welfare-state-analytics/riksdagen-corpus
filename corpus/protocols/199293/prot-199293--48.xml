<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199293</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199293</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199293--48</head>
          <docDate when="1992-12-18">1992-12-18</docDate>
        </div>
      </front>
      <body>
        <div>
          <note>
            1 § Partiledardebatt
          </note>
          <note type="speaker">
            Anf. 1 INGVAR CARLSSON (s):
          </note>
          <note>
            Fru talman! Jag vill på riksdagens sista arbetsdag något kommentera
            det gångna politiska året.
          </note>
          <note>
            Det började med att statsminister Carl Bildt i sin nyårsbetraktelse
            inför 1992 förklarade att han nu hade lyft politiken från ''det
            rutinartade förvaltandets till den skapande statskonstens nivå''.
          </note>
          <note>
            Det ''rutinartade förvaltandet'' stod för mig, medan den ''skapande
            statskonsten'' stod för honom själv.
          </note>
          <note>
            Året slutade med att samme statsminister konstaterade: ''Jag
            tror att det vore fel att inte kalla ett misslyckande ett misslyckande,
            för det är det''.
          </note>
          <note>
            Dagens djupa lågkonjunktur hade skapat problem för varje regering.
          </note>
          <note>
            Men att det gick så illa på så kort tid för regeringen
          </note>
          <note>
            Bildt beror på att regeringen så hårt och så tidigt låste sig
            vid en ideologi och en politik som förvärrat krisen.
          </note>
          <note>
            Det första misstaget var rivstarten, tron på att stora skattelättnader
            för förmögna och kapitalägare samt privatiseringar skulle sätta
            fart på tillväxten.
          </note>
          <note>
            Det andra misstaget var att regeringen inte fick i gång investeringar.
          </note>
          <note>
            Och det tredje var att man så kraftigt försvagat den inhemska
            efterfrågan att företag nu slås ut och många blir arbetslösa helt
            i onödan.
          </note>
          <note>
            Dessa tre misstag har inte mycket att göra med skapande statskonst.
          </note>
          <note>
            För knappt en månad sedan frågade jag statsministern här i kammaren
            vilken ekonomisk politik regeringen kommer att föra, när den ''enda
            vägen'' inte längre existerar. Carl Bildt svarade att regeringen
            avser att föra samma politik som tidigare.
          </note>
          <note>
            Och han upprepade det som regeringen lovade i sin regeringsförklaring
            förra hösten: ''att avbryta den ekonomiska stagnationen och att
            återupprätta
          </note>
          <note>
            Sverige som en tillväxt- och företagarnation -- -- --
          </note>
          <note>
            ''.
          </note>
          <note>
            Men problemet är ju att den moderata politiken fört Sverige bakåt
            i stället för framåt på dessa områden.
          </note>
          <note>
            -- Tillväxten ökar inte, den blir negativ i år och nästa år.
          </note>
          <note>
            -- Investeringarna skjuter inte fart, de minskar
          </note>
          <note>
            1992, 1993 och 1994.
          </note>
          <note>
            -- Företag nybildas inte, de slås ut i allt snabbare takt.
          </note>
          <note>
            -- Arbetslösheten ökar.
          </note>
          <note>
            -- Budgetunderskottet skenar i väg.
          </note>
          <note>
            Inflationsbekäpningen måste sättas främst, säger regeringen.
            Men det är ju den krympande produktionen som på sikt utgör det
            verkliga inflationshotet.
          </note>
          <note>
            Regeringen vägrar att inse att den negativa tillväxten, bristen
            på investeringar och de allt fler utslagna företagen är orsaken
            till problemen.
          </note>
          <note>
            Gör vi ingenting redan nästa år, riskerar vi att drabbas av samma
            problem som t.ex. Danmark och
          </note>
          <note>
            Storbritannien, där inflationen tar fart redan när arbetslösheten
            kommer ner mot 7 %.
          </note>
          <note>
            Därför har vi socialdemokrater uppmanat regeringen att vara varsam
            med åtstramningen
          </note>
          <note>
            1993. Jag beklagar djupt -- av hänsyn till landet och till enskilda
            medborgare -- att detta inte har mött något gensvar.
          </note>
          <note>
            ''Jag står fast'', säger finansministern.
          </note>
          <note>
            ''Planlös opportunism'' och ''bluff'', skrev statsministern i
            ett ilsket pressmeddelande förra veckan.
          </note>
          <note>
            Med sådana ord avfärdade Carl Bildt vår önskan att diskutera
            de i och för sig svåra avvägningar som nu måste göras för att
            inte år 1993 skall bli det år då
          </note>
          <note>
            Sverige med politiska beslut kör ned produktionen i botten.
          </note>
          <note>
            Men det var inte bara om den ekonomiska utvecklingen som Carl
            Bildt använde stora ord före valet. Också på den internationella
            arenan ville han se sig själv som en stor aktör.
          </note>
          <note>
            Sverige får inte bli en randstat, sade Carl Bildt, gång på gång
            som oppositionsledare. Men det är just det som han som statsminister
            nu håller på att omvandla vårt land till.
          </note>
          <note>
            -- Sverige förlorade den viktiga och prestigefyllda omröstningen
            om en plats i FN:s säkerhetsråd.
          </note>
          <note>
            -- Regeringens ambition att Sverige skall vara ett av de länder
            i Europa som har en stabil ekonomi --
          </note>
          <note>
            Europas A-lag, som Carl Bildt brukar säga -- har kommit på skam.
          </note>
          <note>
            -- Sedan regeringen Bildt tillträdde har anhängarna av ett svenskt
            medlemskap i EG bara blivit färre och färre. Ibland undrar jag
            om Carl Bildt är klar över vidden av sitt ansvar i denna svåra
            men viktiga fråga. Det är ju inte Moderata samlingspartiet som
            statsministern skall föra in i EG utan hela nationen.
          </note>
          <note>
            Det är inte bara kronan som har devalverats.
          </note>
          <note>
            Sveriges internationella anseende har också naggats i kanten.
          </note>
          <note>
            Fru talman! De senaste åren har två ideologier misslyckats med
            sina projekt.
          </note>
          <note>
            Kommunismen har brutit samman. Den skapade inte bara ofrihet,
            den var också ekonomiskt oduglig och socialt förödande.
          </note>
          <note>
            Mot bakgrund av detta är det naturligt att
          </note>
          <note>
            Vänsterpartiets ledare tar sin hatt och går.
          </note>
          <note>
            Personligen kan Lars Werner känna sig nöjd. Han har, trots allt,
            lyckats hålla sitt parti kvar i riksdagen, trots de omvälvningar
            som har skett och den misär som har blottats i de länder där kommunismen
            har fått styra.
          </note>
          <note>
            Det andra ideologiska projektet som nu är på reträtt är nyliberalismen.
            Inte heller den ideologin lever upp till sina löften.
          </note>
          <note>
            Där de nyliberala idéerna har prövats syns inga framsteg. I stället
            har de lämnat efter sig ekonomisk stagnation, arbetslöshet och
            ökade orättvisor som skapar ett otryggt och konfliktfyllt samhälle.
          </note>
          <note>
            I Sverige är det Moderaterna under Carl Bildts ledning som med
            stor entusiasm förespråkat nyliberalismens idéer och värderingar.
          </note>
          <note>
            De mest extrema nyliberalerna kräver inkomstgraderad rösträtt,
            de förespråkar att narkotikan skall släppas fri och de vill slopa
            all skattefinansierad välfärd.
          </note>
          <note>
            Ännu allvarligare är att de nyliberala moderaterna efter förra
            valet har fått ett så stort inflytande ute i våra svenska kommuner.
            Där är de nu i full gång med att genomföra ett systemskifte inom
            barnomsorgen, skolan, sjukården och äldreomsorgen.
          </note>
          <note>
            De moderata makthavarna skyller på ekonomin och på behovet av
            anpassning till EG, när de nu rustar ned. Men de skulle göra precis
            samma sak även om ekonomin var god.
          </note>
          <note>
            Nedskärningar av offentlig verksamhet, som skapar ökade ekonomiska
            och sociala skillnader mellan människor, är en vital del av den
            nyliberala ideologin.
          </note>
          <note>
            Runt om i världen flyr man nu de nyliberala skansarna. Jag tror
            att allt fler svenskar frågar sig:
          </note>
          <note>
            Varför skall då vårt land utsättas för detta hopplösa, nyliberala
            experiment?
          </note>
          <note>
            Kommunister och nyliberaler har det gemensamt, att de tror att
            det finns en lösning på alla samhälleliga och mänskliga problem:
            total reglering resp. fullständig frihet för de starkaste att
            ta för sig och bestämma över andra.
          </note>
          <note>
            Nu blåser det nya vindar i världen och i Europa. En av dem är
            en iskall vind ur det förflutna, som skär genom märg och ben.
            Där den drar fram lämnar den efter sig skändade judiska begravningsplatser,
            mordbränder, våld och rädsla.
          </note>
          <note>
            Främlingsfientligheten, rasismen, antisemitismen, nationalismen
            och föraktet för demokratin och för politiken sprids inte enbart
            av små skränande grupper. Samma budskap framförs av partier på
            den yttersta högerkanten, vilka finns representerade i flertalet
            europeiska parlament.
          </note>
          <note>
            Den ekonomiska stagnationen, arbetslösheten och de ökade sociala
            skillnaderna skapar osäkerhet, hopplöshet och uppgivenhet som
            tar sig allt brutalare och omänskligare uttryck.
          </note>
          <note>
            Det blåser också en annan vind -- en hoppfull vind.
          </note>
          <note>
            Den vinden förde Bill Clinton till seger i presidentvalet i USA.
            Den manar till handling och till framtidstro.
          </note>
          <note>
            Regeringar kan inte sitta med armarna i kors och hänvisa till
            marknaden när arbetslösheten sprider sig som en farsot. Vi måste
            aktivt bekämpa arbetslösheten och de orättvisor som hotar allas
            trygghet och frihet. Politiker måste ta ansvar och ta initiativ,
            leda investeringsprogram, underlätta industriutveckling och stimulera
            tillväxten.
          </note>
          <note>
            Fler och fler inser också att det krävs politiska insatser för
            att lösa problem och få i gång hjulen igen. Jag anser att det
            inger hopp för framtiden, därför att det i själva verket handlar
            om ökad tilltro till demokratin.
          </note>
          <note>
            De idéer som Moderaterna så sent som i valrörelsen
          </note>
          <note>
            1991 påstod var stendöda växer sig nu allt starkare.
          </note>
          <note>
            Socialdemokratin väcker respekt. Vi socialdemokrater tar ansvar,
            vare sig vi är i regeringsställning eller i opposition -- det
            har vi visat denna höst.
          </note>
          <note>
            Vi socialdemokrater har lagt fram ett brett program här i riksdagen
            för att få i gång tillväxten och bekämpa arbetslösheten.
          </note>
          <note>
            För det första: Vi vill satsa på omfattande investeringar i infrastruktur,
            på reparation och upprustning av skolor, ålderdomshem, nedslitna
            bostadsområden och vi vill utöka utbildningen på alla nivåer.
          </note>
          <note>
            För det andra: Vi vill ha en ytterligare räntesänkning, och vi
            vill att den kommer till stånd så snabbt som möjligt. Det är den
            viktigaste förutsättningen för att vi skall få i gång industrins
            investeringar.
          </note>
          <note>
            För det tredje: Vi vill undvika att dra ned efterfrågan så kraftigt
            nästa år att mängder av i grunden sunda företag slås ut med ökad
            arbetslöshet som följd. Mot regeringens defensiva och ensidiga
            inflationsbekämpning ställer vi en offensiv politik, där ökad
            tillväxt för att värna om sysselsättning och välfärd överordnas
            andra ambitioner och krav.
          </note>
          <note>
            Mer långsiktigt är vårt mål att få upp tillväxten till över 3
            %, pressa ned arbetslösheten till ca 3 % och hålla inflationen
            kring 3 %, samtidigt som vi måste få ned budgetunderskottet.
          </note>
          <note>
            Människor vet att det blir kärvt ett tag framöver.
          </note>
          <note>
            Då är det viktigt hur bördorna fördelas. Vi menar att det främst
            är vi som är friska och som har jobb som skall bära krisens bördor.
            Jag tror att det kan skapas en bred uppslutning runt en sådan
            rättvisepolitik.
          </note>
          <note>
            Jag vill uppmana statsministern att använda årets sista veckor
            till att tänka om. Låt inte 1993 bli ett år då Sverige fullständigt
            förlorar sina möjligheter att ta sig ur krisen! Sätt fart på investeringar!
            Satsa på utbildning och arbete! Ge företag och människor en chans!
          </note>
          <note>
            Det går att skapa tillväxt, optimism och framtidstro igen. Det
            finns en politik för utveckling och trygghet, också i en tid av
            osäkerhet och snabba förändringar.
          </note>
          <note>
            Med dessa ord, fru talman, vill jag önska regeringens och riksdagens
            ledamöter samt all personal i riksdagen en god helg, en vilsam
            helg.
          </note>
          <note>
            Jag har en känsla av att det kommer att behövas inför 1993.
          </note>
          <note>
            (Applåder)
          </note>
          <note>
            Anf. 2 Socialminister BENGT
          </note>
          <note type="speaker">
            WESTERBERG (fp):
          </note>
          <note>
            Fru talman! Det fanns mycket i Ingvar Carlssons anförande som
            jag kan instämma i, inte minst beskrivningen av oron för utvecklingen
            som vi kan se ute i Europa. Men anförandet föranleder också några
            frågor.
          </note>
          <note>
            Det var intressant att höra Ingvar Carlsson säga att kommunismen
            är ekonomiskt oduglig. Det är litet andra tongångar än i den bok
            som han skrev för några år sedan. Den hette, om jag minns rätt,
            Vad är socialdemokrati? I den hävdade Ingvar Carlsson visserligen
            att kommunismen var odemokratisk, men att den dock var ganska
            ekonomiskt kompetent. Det var kanske inte så klarsynt att ens
            då hävda det, men uppenbarligen har Ingvar
          </note>
          <note>
            Carlsson nu kommit till insikt på den punkten. Det tycker jag
            är ett stort framsteg.
          </note>
          <note>
            När det gäller den aktuella ekonomiska politiken är det naturligtvis
            utomordentligt svåra avvägningar vi står inför. Vi har att hantera
            ett stort budgetunderskott, ett strukturellt underskott, som vi
            har släpat med oss under hela 80-talet och som nu förstärks av
            ett konjunkturellt motiverat underskott.
          </note>
          <note>
            Vi har fortfarande mycket höga räntor. Vi har visserligen en
            låg inflation, men det är klart att den flytande kronan innebär
            ett hot om en ökande inflationstakt framöver. Vi har en mycket
            hög, och än så länge stigande, arbetslöshet.
          </note>
          <note>
            I en sådan här situation är det naturligtvis frestande att satsa
            på en efterfrågestimulerande politik. Jag kan förstå det, särskilt
            när man sitter i oppositionsställning. Men det finns skäl att
            varna för detta, därför att många av dessa indikatorer skulle
            med en sådan politik utvecklas åt fel håll.
          </note>
          <note>
            Risken för ett snabbare ökande budgetunderskott, för att inflationstakten
            går upp, för att räntorna stiger i stället för att fortsätta att
            falla är betydande.
          </note>
          <note>
            OECD varnar i sin nya rapport ''Economic
          </note>
          <note>
            Outlook'', som kom häromdagen, just för att i det här läget kraftigt
            stimulera efterfrågan och för att bortse från de långsiktiga målen
            för den ekonomiska politiken.
          </note>
          <note>
            Jag tror att den avvägning som regeringen har gjort är korrekt,
            men självfallet måste man alltid ha beredskap att korrigera kursen
            ifall verkligheten kräver det.
          </note>
          <note>
            Jag har dock en fråga till Ingvar Carlsson som gäller den mer
            långsiktiga politiken. Vi har fått litet olika besked från Socialdemokraterna
            under de senaste månaderna, i synnerhet tiden efter krisuppgörelsen.
            Det handlar om
          </note>
          <note>
            Socialdemokraternas vilja att samverka med regeringen för att
            nå de långsiktiga målen, för att verkligen göra någonting åt t.ex.
            det strukturella budgetunderskottet. Socialdemokraterna vet lika
            väl som regeringen att det kommer att krävas en hel del obehagliga
            beslut framöver för att vi skall kunna hantera de här frågorna.
            Det kommer att krävas nedskärningar i budgeten, utflyttning av
            utgiftsposter och mycket annat för att vi skall kunna hantera
            det strukturella budgetunderskottet.
          </note>
          <note>
            Min konkreta fråga till Ingvar Carlsson är: Är
          </note>
          <note>
            Socialdemokraterna, efter höstens krisuppgörelse, beredda att
            fortsätta samverka med regeringen om de nödvändiga åtgärder som
            krävs för att vi på några års sikt skall kunna eliminera det strukturella
            budgetunderskottet?
          </note>
          <note type="speaker">
            Anf. 3 INGVAR CARLSSON (s) replik:
          </note>
          <note>
            Fru talman! Prognoser är ett farligt ämne för regeringen just
            nu. Men Bengt Westerberg tog ändå upp frågan.
          </note>
          <note>
            Den bok som Bengt Westerberg åberopar skrev jag på 1970-talet,
            och då trodde jag, liksom CIA i
          </note>
          <note>
            USA, att den sovjetiska ekonomin var betydligt starkare än den
            var.
          </note>
          <note>
            Det var inte något särskilt starkt argument. Men jag kan lova
            att jag i fortsättningen inte skall basera mina ekonomiska bedömningar
            på CIA, om det lugnar Bengt Westerberg.
          </note>
          <note>
            De prognoser som regeringen gör och gjorde för bara några månader
            sedan, står sig däremot inte, vare sig när det gäller budgetunderskott
            eller annat.
          </note>
          <note>
            Det är nog betydligt allvarligare.
          </note>
          <note>
            I den socialdemokratiska riksdagsgruppen började vi arbeta med
            det strukturella budgetunderskottet redan på försommaren när vi
            såg vart det skenade.
          </note>
          <note>
            Vi kommer att fortsätta med det i januari. Vi anser att detta
            är ett allvarligt problem för Sverige.
          </note>
          <note>
            Det som gör samarbetet med regeringen svårt är att regeringen
            har strulat så med med en lång rad av de överenskommelser som
            vi träffade i höstas. Det gäller framför allt de moderata statsråden
            på olika områden. Jag kan redovisa att det har skapat mycket stor
            irritation i min riksdagsgrupp, och jag har därför stora problem
            att försvara idén att träffa nya överenskommelser. Men jag kan
            till Bengt
          </note>
          <note>
            Westerberg säga att om ni klarar ut de återstående frågorna på
            ett någorlunda anständigt sätt ökar förutsättningarna.
          </note>
          <note>
            Så till sakfrågan. Skillnaden mellan situationen i dag och situationen
            för några år sedan är att vi då hade en hög inflation och en låg
            arbetslöshet och att vi nu har låg inflation och hög arbetslöshet.
            Då är det rimligt att politiken blir en annan. Man kör ju inte
            på samma växel i nedförsbacke som i uppförsbacke, Bengt Westerberg.
          </note>
          <note>
            Om ni nu inte tror på oss och tycker att vi gör en riktig bedömning,
            och om ni inte tror på
          </note>
          <note>
            Industriförbundet och på fackföreningsrörelsen, finns det ju
            en lång rad andra personer med god insikt i ekonomi som faktiskt
            säger precis samma sak som vi. Assar Lindbeck, som har regeringens
            öra, befarar att den kraftiga neddragningen av hushållens köpkraft
            1993 kommer att skapa massarbetslöshet, och han ger regeringen
            rådet att inte strama åt så hårt.
          </note>
          <note>
            I Dagens Nyheter skrev Hans Bergström nyligen:
          </note>
          <note>
            Att visst måste vi motverka inflationsförväntningarna, men att
            maximera en enda princip i all ekonomisk politik för alla tider
            och under alla omständigheter leder till idioti.
          </note>
          <note>
            Jag vill inte ta så starka ord i min mun. Men i sak har jag samma
            uppfattning som Hans Bergström.
          </note>
          <note>
            Jag har en fråga till Bengt Westerberg. Nu sitter
          </note>
          <note>
            Folkpartiet i direkta förhandlingar med Ny demokrati om viktiga
            massmediafrågor. Hur känns det, Bengt Westerberg?
          </note>
          <note>
            Anf. 4 Socialminister BENGT
          </note>
          <note type="speaker">
            WESTERBERG (fp):
          </note>
          <note>
            Fru talman! Jag tycker att det var ett ganska uppseendeväckande
            avslöjande att källan för
          </note>
          <note>
            Ingvar Carlssons analys i boken Vad är socialdemokrati? var CIA.
            Det har aldrig tidigare sagts, så det blir väl dagens nyhet från
            en annars kanske ganska nyhetsfattig debatt. Vi får väl se.
          </note>
          <note>
            Det strukturella budgetunderskottet är ett stort problem. Ingvar
            Carlsson säger att
          </note>
          <note>
            Socialdemokraterna började analysera det redan i somras och skulle
            ha kommit till de diskussioner som vi hade på förhösten eller
            sensommaren med en massa konkreta förslag. Detta är ju inte sant.
          </note>
          <note>
            Det vet både Ingvar Carlsson och jag. När vi träffades vid dessa
            förhandlingar, visade det sig att
          </note>
          <note>
            Socialdemokraterna hade några ganska vaga uppslag om nedskärningar
            på några olika departement. När vi bad om konkretiseringar gick
            det inte att få dessa konkretiseringar. I verkligheten hade ni
            möjligen börjat tänka men verkligen inte kommit särskilt långt
            i ert tänkande. Det finns därför mycket som återstår.
          </note>
          <note>
            Samtidigt är det självklart att jag välkomnar att man också inom
            socialdemokratin analyserar detta strukturella budgetunderskott
            och funderar på hur man skall kunna attackera det. Då kommer ni
            i slutänden naturligtvis att komma fram till samma slutsats som
            varje analytiker måste komma fram till, nämligen att vi inte kommer
            att kunna eliminera det strukturella budgetunderskottet om vi
            inte är beredda till ett antal ytterligare smärtsamma åtgärder
            som rör den statliga budgeten. Det kan handla både om utgiftsnedskärningar
            och om inkomstförstärkningar av olika slag.
          </note>
          <note>
            Detta är beslut som kommer att vara tuffa att fatta för varje
            regering, oavsett vilken regering som vi har. Det kommer att krävas
            samverkan över partioch blockgränser, oavsett vilken regering
            som vi har under resten av 90-talet. Det är därför som min konkreta
            fråga till Ingvar Carlsson fortfarande är:
          </note>
          <note>
            Är Socialdemokraterna beredda till en fortsatt konstruktiv dialog
            med regeringen på denna punkt?
          </note>
          <note>
            Avvägningen mellan inflation och arbetslöshet är svår. Jag vågar
            inte säga vad som är den exakt rätta avvägningen att göra. Om
            man lyssnar på ekonomerna får man verkligen inte några entydiga
            rekommendationer. Det går självklart att lyfta fram en och annan
            ekonom och en och annan ledarskribent som säger en sak, men det
            är inte svårt att peka på andra som har en helt annan uppfattning.
          </note>
          <note>
            Jag nämnde OECD-ekonomerna, som nu går ut i en ganska entydig
            rekommendation till olika länder där de säger att man skall akta
            sig för att stimulera efterfrågan på ett sätt som gör att man
            försvagar den långsiktiga ekonomiska utvecklingen. Jag kan i dag
            inte stå och säga att det bara finns ett sätt att göra denna avvägning.
            Den kan göras på många olika sätt. Men jag tror att den avvägning
            som regeringen har gjort är den bästa möjliga i dagsläget. Men
            vi skall självfallet följa utvecklingen och vara beredda till
            korrigeringar om sådana skulla krävas.
          </note>
          <note>
            Sedan frågade Ingvar Carlsson hur det känns att förhandla med
            Ny demokrati. Jag vet inte, eftersom jag inte själv har deltagit
            i dessa förhandlingar. Men jag vill samtidigt säga att vi naturligtvis
            inte har några invändningar mot att diskutera med personer från
            Ny demokrati. Vi har mycket skilda värderingar när det gäller
            en rad olika frågor. Men om det skulle vara möjligt att nå fram
            till en gemensam uppfattning när det gäller mediafrågorna, tycker
            jag att det är helt acceptabelt.
          </note>
          <note>
            (Applåder)
          </note>
          <note type="speaker">
            Anf. 5 INGVAR CARLSSON (s) replik:
          </note>
          <note>
            Fru talman! Jag tror nog att de som före valet lyssnade på Bengt
            Westerbergs bestämda besked om att inte ha några som helst kontakter
            med Ny demokrati och som nu hör på det som han uttalar från denna
            talarstol, upplever att det var en betydande skillnad i karskhet
            och i principfasthet.
          </note>
          <note>
            Jag skall inte riva mer i öppna sår.
          </note>
          <note>
            Vi kom, i motsats till regeringspartierna, väl förberedda till
            förhandlingarna i höstas. Jag hade förankrat mitt förhandlingsupplägg,
            i motsats till regeringspartierna som inte ens hade gjort en samordning
            mellan sig, än mindre haft de sammanträden med riksdagsgruppen
            som vi hade haft. Vi kom t.ex. med ett förslag om en strukturell
            förändring av budgeten, som skulle avlyfta budgeten med 45 miljarder.
            Har regeringen kommit med ett enda förslag till budgetsanering
            som ligger i närheten av detta? Vi kom också med en rad andra
            förslag, och det vet Bengt Westerberg.
          </note>
          <note>
            Problemet är att regeringen, flera månader efter denna överenskommelse,
            fortfarande strular med bostadsuppgörelsen. Den strular med privatiseringarna.
            Senast i dag går Bengt
          </note>
          <note>
            Westerberg, förlåt, jag menar Per Westerberg -- det är en betydande
            skillnad -- ut och säger: Vi skall sätta i gång och privatisera
            i vår.
          </note>
          <note>
            Fortfarande är försvarsuppgörelsen inte klar. Den är svår, och
            den är alltså fortfarande inte klar.
          </note>
          <note>
            I fråga om pengarna till AP-fonderna, har vi statsministerns
            ord från Ekot inspelade. Men vi har fortfarande inte fått några
            klara besked.
          </note>
          <note>
            Om regeringen missköter förhandlingar med socialdemokratin på
            detta sätt, blir det mycket svårt för mig att komma tillbaka till
            min riksdagsgrupp och säga att vi skall träffa nya uppgörelser.
            Den första förutsättningen är att detta klaras ut snabbt och effektivt.
            Då kommer åtminstone dessa hinder att vara borta.
          </note>
          <note>
            Jag anser att det måste till en helt annan regering för att klara
            detta. Det har jag sagt tidigare. Det borde vara en majoritetsregering.
            Det är alltid svårt för en minoritetsregering. Med den sammansättning
            som kammaren nu har, finns det bara ett sådant alternativ, nämligen
          </note>
          <note>
            Socialdemokraterna, Folkpartiet och Centern. Jag inser att det
            inte är möjligt omedelbart. Men det skulle enligt min mening skapa
            mycket bättre förutsättningar i realiteten för att man skulle
            klara av Sveriges ekonomiska problem.
          </note>
          <note>
            Till slut skall jag beträffande CIA säga följande.
          </note>
          <note>
            Sovjetunionen var ett slutet samhälle. Jag hade som socialdemokratisk
            regeringsledamot väldigt små möjligheter att tränga in och bedöma
            hur det sovjetiska samhället i realiteten fungerade. Det som man
            i allmänhet byggde sina bedömningar på var CIA:s bedömningar.
            CIA bedömde att
          </note>
          <note>
            Sovjetunionens ekonomi var betydligt starkare än den var. Även
            jag förleddes av detta. En lång rad ekonomer förleddes av detta.
            Det har jag erkänt.
          </note>
          <note>
            Det är inte så dumt att som politiker erkänna att man har förletts
            vid något tillfälle. Det skall Bengt
          </note>
          <note>
            Westerberg tänka på.
          </note>
          <note>
            Anf. 6 Miljöminister OLOF JOHANSSON
          </note>
          <note>
            (c):
          </note>
          <note>
            Fru talman! Först vill jag gratulera Ingvar Carlsson till metamorfosen
            efter valet. Det är en helt annan partiledare som vi kan skåda
            här i dag jämfört med då. Det finns naturligtvis förklaringar.
          </note>
          <note>
            Ansvarsbördan har väl känts något lättare under senare tid.
          </note>
          <note>
            Sedan är frågan hur ett parti kan göra en så kapital omsvängning
            som Socialdemokraterna har gjort sedan vi sågs vid förhandlingsbordet.
            Det är ju inte så, att de grundläggande förhållandena i ekonomin
            har förändrats under den här tiden -- utom i ett enda avseende,
            att vi missade att hålla den fasta växelkursen.
          </note>
          <note>
            Jag kan förstå att Socialdemokraterna har svårt att internt motivera
            samarbetet med Moderaterna efter de anateman som slungas ut här
            med jämna mellanrum i varje politisk debatt där Moderaterna finns,
            medan andra partier inte finns. Det är klart att det inte ökar
            möjligheterna till samarbete.
          </note>
          <note>
            En annan sak, som är ännu allvarligare, är att det finns en så
            klar skillnad i budskap -- med avseende på hur ni agerade under
            förhandlingarna och hur ni agerat efteråt. Jag kan inte komma
            bort från tanken att det är en rent taktisk uppläggning avsedd
            att röstmaximera och ingenting annat.
          </note>
          <note>
            I förra partiledardebatten berömde jag Ingvar
          </note>
          <note>
            Carlsson för agerandet under septemberkriserna.
          </note>
          <note>
            Det finns inte skäl att på det personliga planet ångra de orden
            i dag. Men både nu och i mitt huvudanförande är jag mycket sparsam
            med dylikt beröm.
          </note>
          <note>
            Jag är förvånad över den frenesi med vilken
          </note>
          <note>
            Socialdemokraterna försökt att sprida dubbla budskap under den
            senaste tiden. Valserna kring bensinskattehöjningen och den höjda
            momsen är två exempel. Ingvar Carlsson vet exakt vad jag talar
            om och hur dessa skatteförslag under förhandlingarna framfördes
            av
          </note>
          <note>
            Socialdemokraterna. Men nu efteråt försöker man säga till allmänheten:
            Det var inte vi.
          </note>
          <note>
            Jo, det är precis vad det var. Det var just ni som drev de frågorna.
            Jag tycker att det är dålig stil i den politiska debatten att
            försöka ge ett intryck av att man har en sorts begränsat ansvar,
            eller t.o.m. inte något personligt ansvar, på den punkten. Det
            är det intryck som ni under den senaste tiden har skapat, och
            det bör svenska folket känna till. Ingvar
          </note>
          <note>
            Carlsson får gärna gå upp och bekräfta.
          </note>
          <note type="speaker">
            Anf. 7 INGVAR CARLSSON (s) replik:
          </note>
          <note>
            Fru talman! Ja, Olof Johansson, jag skall redovisa för kammaren
            precis hur det gick till. När vi var klara med det första krispaketet,
            och Bengt
          </note>
          <note>
            Westerberg och jag som skötte slutförhandlingarna reste oss,
            sade jag till Bengt Westerberg: Det här har vi inte kunnat räkna
            ut hur det slår på efterfrågan. Vi vet inte hur det här slår på
            försörjningsbalansen. Men jag förutsätter att om vi är överens
            om att skjuta på vissa saker, om efterfrågan blir för svag 1993,
            skall vi kunna göra det -- och detta tog vi i hand på. Det är
            viktigt om vi båda är överens om detta.
          </note>
          <note>
            Vi blev överens på en punkt. Vi ville gå längre. Det är inte,
            Olof Johansson, grundat på taktiska spekulationer. Jag kan redovisa
            en lång rad ekonomer och experter av olika slag långt utanför
            våra egna led som har precis samma uppfattning.
          </note>
          <note>
            Jag tycker att regeringen skall kunna respektera det. Det finns
            säkerligen politiker som skulle ha använt devalveringen som skäl
            för att hoppa av uppgörelsen -- om de hade varit ute efter taktiska
            spekulationer. Men vi har stått fast vid uppgörelsen och röstat
            igenom den.
          </note>
          <note>
            Sedan tänker jag inte delta i en fortsatt sandlådediskussion
            om vem det var som först föreslog bensinskattehöjningen. Jag har
            min bedömning. Vi står för det här nu, och vi har röstat för det.
            Men vi har redovisat att vi tycker att det blir en för stark indragning
            av köpkraften. Detta är grundat på sakliga bedömningar och ingenting
            annat.
          </note>
          <note>
            Jag kan t.ex. läsa upp vad Kjell Olsson helt nyligen skrev i
            Veckans Affärer: Finansministern bör fundera mer på lättnader
            i åtstramningarna än på risken för en stigande inflation.
          </note>
          <note>
            Jag tycker att regeringen bör ta till sig detta.
          </note>
          <note>
            Sedan skulle jag ändå vilja ställa en motfråga till
          </note>
          <note>
            Olof Johansson. Centern har ju i alla tider varit en lågräntepolitikens
            förespråkare. Enligt vår bedömning är just den höga räntan nu
            ett av de stora bekymren för företagare, och inte minst småföretagare.
            Den är ett allvarligt hinder för den investeringsuppgång som är
            önskvärd. Därför frågar jag Olof Johansson: Delar Centern och
            centerregeringsledamöterna finansminister Anne
          </note>
          <note>
            Wibbles uppfattning om räntepolitiken, att inflationen är en
            så stor fara i dag att vi inte skulle orka pressa räntan ytterligare
            en bra bit ner?
          </note>
          <note>
            Anf. 8 Miljöminister OLOF JOHANSSON
          </note>
          <note>
            (c):
          </note>
          <note>
            Fru talman! Det blev inga riktigt tydliga svar.
          </note>
          <note>
            Ingvar Carlsson ville inte diskutera det här med bensinskattehöjningen.
            Men det gör jag gärna. Det är riktigt att enskilda regeringsledamöter
            i slutet av sommaren gick ut och talade för bensinskattehöjningar
            -- dock inte från Centerns sida.
          </note>
          <note>
            Därefter föreslog jag -- det var för övrigt vid ett regeringssammanträde
            på Haga -- en ram på ca 5
          </note>
          <note>
            miljarder kronor för miljöskatter. Den ramen föreslog jag skulle
            fyllas med bensinskattehöjningar. Ja, så var det -- men differentierad,
            av miljöskäl. Det är det första.
          </note>
          <note>
            För det andra skulle nedsättningsskatten på kraftvärme tas bort.
            Vidare gällde det höjd svavelskatt och höjd koldioxidskatt för
            att få en bättre bredd och bättre struktur på skatteförändringarna.
          </note>
          <note>
            Under de förhandlingar som sedan fördes är det i första hand
            Socialdemokraterna som har gått emot de miljöskatter som jag föreslog.
            Det tycker jag talar för att det är ni som har försökt höja bensinskatteandelen
            av denna ram om 5 miljarder, som alltså blev 5,5 miljarder. Det
            tycker jag skall klarläggas här för att undvika missförstånd på
            den punkten.
          </note>
          <note>
            Därefter har jag sagt att det är rimligt att människor som har
            långa transportvägar hålls skadeslösa när vi får den ena höjningen
            efter den andra av bensinskatter eller bensinpriser av ett eller
            annat skäl. Det gäller alltså höjt reseavdrag.
          </note>
          <note>
            När det gäller frågan om lågräntan instämmer jag gärna i vad
            Ingvar Carlsson säger. Jag lyckönskar naturligtvis riksdagen och
            riksdagens organ,
          </note>
          <note>
            Riksbanken, till att den politiken stegvis drivs mot en allt
            lägre ränta. Jag talar å hela Centerpartiets vägnar när jag säger
            att vi kommer att göra vårt yttersta via våra representanter i
          </note>
          <note>
            Riksbanksfullmäktige för att den utvecklingen skall kunna drivas
            vidare mot en låg ränta.
          </note>
          <note>
            Jag delar nämligen Ingvar Carlssons uppfattning.
          </note>
          <note>
            Om vi inte får ner räntan, kommer vi inte heller att få den naturliga
            investeringsutveckling som är nödvändig för att bryta den stagnation
            som för närvarande råder.
          </note>
          <note>
            Under de senaste dagarna har vi kunnat konstatera att det ändå
            finns ljus i mörkret. Det ljuset kommer från norr. Jag avser då,
            och det tycker jag är värt att uppmärksamma i dagens debatt, den
            stora satsning som LKAB:s styrelse i går beslutade om, nämligen
            att satsa på ett nytt pelletverk och en ny nivå för investeringar
            om sammanlagt 4 miljarder kronor i
          </note>
          <note>
            Norrbotten.
          </note>
          <note type="speaker">
            Anf. 9 INGVAR CARLSSON (s) replik:
          </note>
          <note>
            Fru talman! Ja, Olof Johansson, tänk vad bra det är med statliga
            företag, som vågar satsa på framtiden.
          </note>
          <note>
            (Applåder)
          </note>
          <note>
            Jag förutsätter att Centern definitivt medverkar till att vi
            begraver alla privatiseringsplaner när det gäller LKAB och flertalet
            övriga statliga företag.
          </note>
          <note>
            Det kommer att ge stabilitet, styrka och framtidstro i svenskt
            näringsliv.
          </note>
          <note>
            Det Olof Johansson sade om räntan var bra. Jag förutsätter att
            Olof Johansson också i regeringen medverkar till att vi kan åstadkomma
            ett sådant förtroende och en sådan jämnhet i politiken att vi
            får ned räntorna. Jag tror faktiskt att det är viktigt för Sverige
            och för svenskt näringsliv.
          </note>
          <note>
            Däremot tycker jag att bensinskatten var betydligt sämre, om
            jag får sätta betyg så här i slutet av året.
          </note>
          <note>
            Det var enskilda regeringsledamöter som var ute och talade om
            bensinskattehöjningar, sade Olof
          </note>
          <note>
            Johansson. På min tid fick jag finna mig i att stå för det mina
            regeringsledamöter var ute och talade om, speciellt om det var
            finansministern. Det skulle mycket till om jag skulle desavouera
            honom eller henne.
          </note>
          <note>
            Det är riktigt att Olof Johansson, när vi satt vid förhandlingsbordet,
            presenterade ett sorts miljöskatteprogram, som jag satte mina
            medarbetare på att försöka analysera. Olof
          </note>
          <note>
            Johansson vet att jag sade att vi skulle göra vad vi kunde för
            att genomskåda förslaget. Men jag upptäckte att de övriga regeringsledamöterna
            inte stödde det. Jag kunde liksom inte träffa en separatöverenskommelse
            med Olof Johansson den där natten, hur gärna jag än hade velat.
            Det översteg min förmåga.
          </note>
          <note>
            Men jag sade att vi i fortsättningen var beredda att diskutera
            vidare på den här punkten. För vi måste av olika skäl lägga om
            energipolitiken. Vi har vår trepartiöverenskommelse mellan Folkpartiet,
          </note>
          <note>
            Centern och Socialdemokraterna om hur vi skall avveckla kärnkraften.
            Vi har jätteproblem tillsammans på det området. Jag är beredd
            att fortsätta den diskussionen. Att vi skulle ha klarat av detta
            den där natten bedömde jag som helt otänkbart.
          </note>
          <note>
            Jag återkommer till att vi inte sade att vi inte skall genomföra
            inkomstförstärkningarna. Vi sade framför allt inte att vi skall
            stoppa utgiftsnedskärningarna. Det är av omsorg om efterfrågan
            1993 och inför risken att vi pressar upp arbetslösheten ännu mer
            som vi säger att vi bör vara försiktiga med neddragningar detta
            år.
          </note>
          <note>
            Nu har jag ändå fått vissa besked om att regeringen, om det här
            visar sig gå alltför illa, är beredd att ompröva och släppa på
            konsumtionen. Det är ett halmstrå, men jag vill ändå, så här nära
            jul, säga att jag tar fasta på det. Kunde vi under året, om vår
            bedömning är riktig och om alla experters bedömningar är riktiga,
            träffa en överenskommelse om justeringar på inkomstsidan, tycker
            vi att det skulle vara en stor fördel.
          </note>
          <note type="speaker">
            Anf. 10 Statsrådet ALF SVENSSON (kds):
          </note>
          <note>
            Fru talman! Det kanske är förmätet av mig att blanda mig i den
            här CIA-debatten, men jag kan inte låta bli. Nog tycker man att
            det skulle gå att räkna ut att ett slutet land som Sovjetunionen,
            i vilket inte ens Ingvar Carlsson kan tränga in, måste ha en dålig
            ekonomi. God ekonomi fordrar väl ändå så pass mycket öppenhet
            att man vet vad som händer där.
          </note>
          <note>
            Jag har alltid tyckt och tycker fortfarande att Ingvar
          </note>
          <note>
            Carlsson är en hedersman. Därför blir man förvånad när han tar
            i så väldigt som han gör här i dag. Om det ginge att med de här
            bryska tonfallen, likt en rektor i klassrummet på 30-talet, kommendera
            fram en ändring, eller varför inte en vändpunkt, borde detta ha
            skett för 20 år sedan, då det började gå utför.
          </note>
          <note>
            Jag vet mycket väl att regeringen, det vet vi alla, har ansvar
            för politiken och skall lägga förslag. Men om någon går ut så
            här väldans tufft är det klart att man väntar sig att de konkreta
            förslagen skall komma någonstans i talet. Här har vi hört vad
          </note>
          <note>
            Socialdemokraterna säger:Vi vill satsa på omfattande investeringar.
            Vi vill att en ytterligare räntesänkning kommer till stånd. Vi
            vill undvika...
          </note>
          <note>
            Ja, det vill vi alla. Viljan har vi alla. Men tror Ingvar
          </note>
          <note>
            Carlsson att de här uttalade satserna likt någon slags trollformler
            åstadkommer detta, utan att åtgärder vidtas?
          </note>
          <note>
            Jag vill upprepa den fråga som jag tror ställdes här tidigare:
            Tror Ingvar Carlsson att vi behöver göra något åt det strukturella
            underskottet och, i så fall, på vilket sätt?
          </note>
          <note type="speaker">
            Anf. 11 INGVAR CARLSSON (s) replik:
          </note>
          <note>
            Fru talman! Ja, jag anser att det strukturella budgetunderskottet
            är ett utomordentligt allvarligt problem. Eftersom jag har suttit
            i en regering som en gång tidigare har fått ta tag i ett budgetunderskott
            på 13 % av BNP, vet jag precis hur jobbigt det är att år efter
            år sitta med ett budgetarbete i regeringskansliet och beta av
            det underskottet.
          </note>
          <note>
            Man måste gå fram två vägar. Den ena är att granska varenda utgiftspost
            i budgeten. Men det behövs en sak till. Man måste se vad man kan
            göra för att få fart på inkomsterna. Precis som med en familjebudget
            finns det två sidor, den ena är utgifterna och den andra är inkomsterna.
          </note>
          <note>
            Min allvarliga kritik mot regeringen är att man gör för litet
            för att få fart på tillväxten. Då är en av de viktiga sakerna
            investeringssidan. Där lade vi i vår ekonomiska motion redan i
            våras, Alf Svensson, fram ett investeringsprogram på ungefär 40
          </note>
          <note>
            miljarder kronor. Vår riksdagsgrupp har gått igenom varenda kommun
            i landet och granskat vilka investeringsprojekt som finns att
            sätta i gång.
          </note>
          <note>
            Det handlar om tidigareläggning av projekt som skulle komma senare.
            Den nettokostnad det handlar om är möjligen räntekostnaderna för
            dessa utgifter.
          </note>
          <note>
            Jag tycker kanske att Alf Svensson är litet oförsiktig när han
            talar om allmänna runda löften på investeringsområdet. Kds är
            ändå ansvarig för kommunikationsområdet. Vi har hört herr Odell
            i denna talarstol ulova i runda siffror och tal investeringar
            och investeringar. Ett av problemen är uppriktigt sagt att kommunikationsministern
            inte orkar ta tag i och driva sina frågor ordentligt för att få
            fram de här investeringarna.
          </note>
          <note>
            Jag tycker nog att Alf Svensson, i stället för att bekymra sig
            om att jag använder en kommenderande ton för att få fram investeringar,
            bör inse att det är just det som en kommunikationsminister behöver
            göra. Det behövs en kommunikationsminister som tar tag i det här.
            Han har investeringsprogrammen. Han har t.o.m. i viss utsträckning
            pengar anvisade. Men det händer ingenting, och det är bekymret.
          </note>
          <note>
            Jag har också en liten fråga till Alf Svensson. Kds talade, tycker
            jag, engagerat och väldigt fint om sjukvård och om äldreomsorg
            i valrörelsen. Nu tror jag att väldigt många gamla är utomordentligt
            oroade över vad som händer inom vår sjukvård och vår äldreomsorg.
            Hur ser Alf Svensson på att samverka med högerkrafter i det här
            landet, som privatiserar, rustar ned och försämrar på de här områdena?
            Tänker kds verkligen fortsätta denna högersamverkan?
          </note>
          <note type="speaker">
            Anf. 12 Statsrådet ALF SVENSSON (kds):
          </note>
          <note>
            Fru talman! Ingvar Carlsson säger att han ser utomordentligt
            allvarligt på det strukturella budgetunderskottet. Men han talar
            inte om vad han vill göra med det. Det förändrar inte det strukturella
            budgetunderskottet att man bara tittar på det.
          </note>
          <note>
            Det är tydligen så att Socialdemokraterna bedriver någon slags
            kampanj mot kommunikationsministern. Det är inte särskilt sympatiskt.
            Det satsas ändå tre gånger mer i investeringar, och de slutförs,
            än vad som skedde under socialdemokratiskt 80-tal. Men det är
            i och för sig uppmuntrande att Ingvar Carlsson inte tycker att
            tre gånger mer än socialdemokratisk kommunikationsministerpolitik
            är mycket värd.
          </note>
          <note>
            Jag har läst exempelvis Göran Perssons artikel i
          </note>
          <note>
            Aftonbladet i måndags. Där hyllas småföretagsamheten. Det tycker
            jag är klokt. Det är utomordentligt angeläget att den typen av
            verksamheter stimuleras, om vi skall få fart på tillväxten. Vi
            måste väl vara rörande överens om att det inte kan vara någon
            rim och reson i att stimulera den offentliga sektorn år efter
            år, decennium efter decennium samtidigt som den producerande delen
            minskar. Sedan skulle Göran Persson berätta vad som skall ske.
            Ja, det handlar om att få bort skatt på arbetande kapital. Det
            är Socialdemokraternas förslag. Välkomna med på vagnen, kommunisterna
            kom faktiskt före.
          </note>
          <note>
            Fru talman! Jag tror att mycket av det som
          </note>
          <note>
            Socialdemokraterna föreslår i och för sig sätter i gång verksamheter,
            men det blir så som i historien om den som klagade över att råttorna
            åt upp för miljarder och som till tröst fick: Ja, men de stannar
            ändå inom landet.
          </note>
          <note type="speaker">
            Anf. 13 INGVAR CARLSSON (s) replik:
          </note>
          <note>
            Fru talman! Vi har redovisat i vår ekonomiska motion vad vi ansåg
            skulle göras åt budgetunderskottet så som det såg ut tidigare.
            Nu hör vi rykten om att budgetunderskottet skall ha stigit till
            200 miljarder kronor, trots regeringens försäkringar om att man
            skall bromsa upp ökningen och få underskottet att stanna vid 120-130
            miljarder kronor. Då är det väl rimligt, Alf Svensson, att vi
            får se regeringens budgetförslag och finansplan innan vi redovisar
            vår uppfattning. Så har det alltid gått till tidigare här i riksdagen.
            Nu tycker tydligen
          </note>
          <note>
            Alf Svensson att oppositionen, socialdemokratin, först skall
            redovisa sina förslag och att regeringen sedan skall opponera
            på grund av
          </note>
          <note>
            Socialdemokraternas förslag.
          </note>
          <note>
            Statsministern sade här för ett år sedan att han skall fortsätta
            att vara oppositionspolitiker. Det tycker jag också. Men då kräver
            jag faktiskt att få ta över statsministerposten, så att det blir
            ordning och reda både i riksdagen och i landet. (Applåder)
          </note>
          <note>
            Vi bedriver inte någon kampanj mot kommunikationsministern, den
            sköter han själv. Så det behöver vi inte alls bekymra oss om.
            Men jag tycker det är allvarligt att de investeringsprogram som
            riksdagen delvis har beslutat om inte kan fullföljas såsom var
            tänkt. Till en del vet jag att kommunikationsministern har sakliga
            problem --
          </note>
          <note>
            stränga miljöproblem t.ex. bromsar upp det hela.
          </note>
          <note>
            Men jag tror ändå att det måste vara något grundläggande fel
            när det tar så oerhört lång tid att få fram t.ex. projektet Arlandabanan,
            för att ta ett konkret exempel. Där tror jag faktiskt att regeringen
            och kommunikationsministern har ett konkret ansvar för fördröjningen.
          </note>
          <note>
            Det blir väldigt svårt för både kammarens ledamöter och andra
            att få grepp om vem som är effektivast när det gäller att göra
            investeringar. Jag kan bara konstatera att de samlade investeringarna
            under 80-talet, som ni nu kritiserar, ökade med
          </note>
          <note>
            25 %. Nu rasar investeringarna. Precis som det kommer att bli
            i USA under Bill Clinton, som det för närvarande är inom EG och
            i Japan, bör svensk ekonomi stöttas upp av en betydande investeringskampanj.
          </note>
          <note>
            Vi resonerade om detta i partiledaröverläggningarna om krispaket.
            Vi ville ha med sådana förslag. Vi lyckades inte komma överens.
            Jag tror det är en felbedömning om regeringen tror att investeringarna
            i dag leder till risken för inflation och innebär en ekonomisk
            påfrestning. Jag tycker att vi i fortsättningen skall göra en
            mycket klar skillnad mellan de utgifter som vi drar på oss genom
            investeringar och de utgifter som vi drar på oss genom konsumtion.
            När det gäller konsumtion måste vi vara mycket återhållsamma.
            När det gäller investeringar skall vi vara mycket djärva. Det
            är min grundinställning.
          </note>
          <note type="speaker">
            Anf. 14 LARS WERNER (v) replik:
          </note>
          <note>
            Fru talman! Jag skall inte lägga mig i den i och för sig intressanta
            debatt som Ingvar Carlsson som ledare för det största oppostionspartiet
            för med fyra regeringspartier. Den är delvis intressant, men jag
            skall ta upp en annan fråga som jag trodde att
          </note>
          <note>
            Ingvar Carlsson skulle beröra litet mer, och det är vårt förhållande
            till EG/EU. Jag förstår att han inte med den debattordning som
            gäller hann ta upp alla frågor. Jag vill ändå ställa en konkret
            fråga till
          </note>
          <note>
            Ingvar Carlsson.
          </note>
          <note>
            Nu är det klart att Danmark åtminstone tillfälligt slipper undan
            en del av överenskommelsen i
          </note>
          <note>
            Maastricht. De viktigaste undantagen innebär att
          </note>
          <note>
            Danmark inte deltar i några överläggningar eller beslut om försvarssamarbete,
            inte deltar i den monetära unionen, gemensam valuta, det tredje
            steget, eller överenskommelsen om unionsmedlemskap. På den punkten
            innebär naturligtvis Edinburghmötet en framgång för de unionskristiska
            danskarna. Det är riktigt att 95 %
          </note>
          <note>
            här i riksdagen -- om man räknar mandatvis -- är för att Sverige
            skall förhandla om den europeiska unionen. Men vi vet alla att
            siffrorna utanför det här huset inte är exakt lika. Det gäller
            särskilt dem som brukar rösta på vårt parti, Socialdemokraterna
            och Centern. Jag skall inte tala om nivån, men siffrorna är helt
            annorlunda än i riksdagens 95 %
          </note>
          <note>
            för och 5 % emot.
          </note>
          <note>
            Ett regeringsparti, Centern, har tagit upp frågan om hur förhandlingarna
            skall skötas och hur mycket hänsyn som i de kommande förhandlingarna
            skall tas till de EG-kritiska väljarna och EG-kristiska tongångarna.
            Det är bra att dessa frågor kommer upp. Jag tror att också många
            socialdemokratiska sympatisörer vill att
          </note>
          <note>
            Socialdemokraterna talar om huruvida de vill att
          </note>
          <note>
            Sverige skall förhandla om att t.ex. få igenom samma krav som
            danskarna. Allan Larsson har redan tidigare flaggat för att han
            inte tror på den monetära unionen. Inte vore det helt orimligt
            att också få reda på vad en partiledare anser och var han står
            i fråga om de svenska kraven vid förhandlingarna, som skall inledas
            i slutet av januari.
          </note>
          <note>
            Jag skall självfallet ställa samma fråga till statsministern
            och Olof Johansson senare, men jag tycker att det vore bra om
            Ingvar Carlsson kunde lätta på förlåten litet grand och tala om
            var
          </note>
          <note>
            Socialdemokraterna står i fråga om förhandlingarna om EG/EU-medlemskap.
          </note>
          <note type="speaker">
            Anf. 15 INGVAR CARLSSON (s) replik:
          </note>
          <note>
            Fru talman! Jag har från första stund sagt att förhandlingarna
            inte är någon formalitet för mig, de är realitet, delvis i polemik
            med Carl Bildt. Jag anser att förhandlingarnas är utomordentligt
            viktiga. Där skall vi t.ex. klargöra vad riksdagen har beslutat:
            vi är militärt alliansfria syftande till neutralitet i händelse
            av krig i vårt närområde.
          </note>
          <note>
            Jag tror att vi faktiskt inte kommer att ha så särskilt svårt
            att få förståelse för detta, om vi sköter våra kort någorlunda
            väl.
          </note>
          <note>
            Vi har sagt att vi särskilt vill analysera en lång rad andra
            områden, t.ex. den monetära unionen. När det gäller regionalpolitik,
            miljöfrågor, arbetsrätt skall vi realförhandla.
          </note>
          <note>
            Men just nu, Lars Werner, är det en sak som bekymrar mig akut.
            Det är att Schweiz har sagt nej till EES-avtalet, att det finns
            de som har uttalat att man kanske skall strunta i hela överenskommelsen
            mellan EFTA och EG. Den 1 januari 1993 träder inte avtalet i kraft.
            Det innebär i praktiken att våra företag diskrimineras, i ett
            läge då vi har en arbetslöshet som är vad den är, en pessimism
            i vårt näringsliv som är oerhört farlig.
          </note>
          <note>
            Jag skulle vilja säga till dem som är litet stöddiga på nej-sidan
            att de kanske ändå skall tänka sig in i den situation som uppstår,
            om Sverige hamnar helt utanför. Då kommer våra företag att ha
            svårt att konkurrera med EG-länderna. De företag som i dag finns
            i Sverige kanske då säger: Nej, vi gör investeringen i Holland,
            Belgien eller Tyskland i stället. Jag tror att en och annan som
            i den här lågkonjunkturen av någon sorts inneboende rädsla för
            utåtriktade kontakter menar att vi skall isolera oss då kommer
            att säga: Lösningen på våra problem avseende sysselsättningen,
            jämställdheten och tryggheten låg inte i att gå tillbaka till
            ett årtionde som vi har lämnat bakom oss.
          </note>
          <note>
            Jag är som socialdemokrat fullständigt övertygad om att om vi
            skall klara sysselsättningen i vårt land, om vi skall klara den
            långsiktiga tryggheten, om vi skall klara jämställdhetsfrågorna
            och gå vidare framåt, ligger för vår del lösningen i ett samarbete
            med socialdemokrater i Holland, i Belgien, i
          </note>
          <note>
            Tyskland, i Spanien, i Grekland, i Italien och i
          </note>
          <note>
            Storbritannien. Vi kan från den plattformen kämpa för våra idéer.
          </note>
          <note>
            Jag vet hur det är att sitta som statsminister i ett land där
            man från den egna nationens utgångspunkter skall försöka värja
            sig mot arbetslösheten. Det blev allt svårare under 80-talet,
            och jag tror, fru talman, att det blir mycket svårt under 90-talet
            och på andra sidan om år 2000.
          </note>
          <note>
            (Applåder)
          </note>
          <note type="speaker">
            Anf. 16 LARS WERNER (v) replik:
          </note>
          <note>
            Fru talman! I den skrift som det socialdemokratiska partiet har
            gett ut med rubriken ''Stå upp för vad
          </note>
          <note>
            Sverige kan bidra med i det nya Europa'' lämnas egentligen bara
            allmänna svar på vad
          </note>
          <note>
            Maastrichtavtalet skall innehålla för Sveriges del.
          </note>
          <note>
            Min fråga är fortfarande vad ni konkret vill att vi skall förhandla
            om. Nu har Ingvar Carlsson sagt en del, men kan vi inte få ett
            klart besked om inställningen till EG-kommissionens krav på särskilda
            och bindande försäkringar om Sveriges möjligheter att politiskt
            och legalt fullfölja de åtaganden som gäller om EU upprättar ett
            gemensamt försvar?
          </note>
          <note>
            Jag tror mig veta att en del socialdemokrater tolkar det här
            så, att Sverige skall ge försäkringar om att vi inte motsätter
            oss att andra EU-stater upprättar ett gemensamt försvar, men var
            står den svenska socialdemokratin i den här frågan?
          </note>
          <note>
            Jag instämmer i delar av en ledarartikel i
          </note>
          <note>
            Aftonbladet häromdagen där man ungefär säger att
          </note>
          <note>
            Socialdemokraterna inför EG-förhandlingarna måste klargöra sina
            förhandlingskrav. De måste också redovisas för väljarna.
          </note>
          <note>
            Partiets ambitioner i Europapolitiken skiljer sig från Moderaternas.
            Om Socialdemokraterna preciserar sina förhandlingskrav, visar
            man på ett konkret sätt var skiljelinjerna går. Det är på de här
            punkterna som jag tycker att ni måste vara klarare.
          </note>
          <note>
            Menar ni verkligen att ni går i takt med opinionen utanför det
            här huset? Vilka slutsatser drar ni av omröstningarna i Danmark,
            i Schweiz, i
          </note>
          <note>
            Storbritannien och i Frankrike? Måste man inte, även om man har
            en bestämd uppfattning, dra en viss slutsats av motståndet, nämligen
            att etablissemanget -- för att använda det ordet -- dvs.
          </note>
          <note>
            parlamenten och övriga anhängare av EG, inte går i takt med folkopinionerna?
            Drar ni inga slutsatser av detta?
          </note>
          <note type="speaker">
            Anf. 17 INGVAR CARLSSON (s) replik:
          </note>
          <note>
            Fru talman! Låt mig vad beträffar att gå i takt med folkopinionen,
            Lars Werner, säga att jag visserligen inte vill övervärdera socialdemokratins
            roll men att vi ändå har 48 % enligt den senaste SIFO-
          </note>
          <note>
            undersökningen. Vänsterpartiet ligger en bit under detta -- låt
            mig uttrycka det så. Vi känner oss alltså inte oroliga för att
            inte vara i takt med folkopinionen. Men vi kommer å andra sidan
            inte att låta opinionsundersökningar styra oss i sakfrågor på
            kort sikt.
          </note>
          <note>
            När vi lämnade in en ansökan om medlemskap var det en stor majoritet
            för detta. I dag är enligt opinionsundersökningar en betydande
            majoritet emot det. Vi måste sakligt diskutera och analysera dessa
            frågor, och det gör vi inom socialdemokratin.
          </note>
          <note>
            Vi har en stor studiecirkelkampanj i gång, och vi tycker att
            det är så som man skall hantera en så här viktig fråga.
          </note>
          <note>
            Regeringen skall förmodligen i slutet på januari sätta i gång
            förhandlingar, och jag förutsätter att regeringen då kommer att
            vilja höra vår mening.
          </note>
          <note>
            Jag kommer då, som jag alltid gör i sådana här sammanhang, att
            kalla samman partistyrelse och riksdagsgrupp för att utforma våra
            konkreta ståndpunkter.
          </note>
          <note>
            På den fråga som Lars Werner upprepade gav jag ett svar. Jag
            sade att vi är för militär alliansfrihet syftande till neutralitet
            i krig. Då kan vi naturligtvis inte delta i en militärallians.
            Jag trodde att Lars
          </note>
          <note>
            Werner var klar över sådana mera grundläggande delar i vår utrikespolitik.
          </note>
          <note>
            Jag har också sagt att vi när det gäller den monetära unionen
            från första stund har förbehållit oss att analysera den i särskild
            ordning. Om Lars Werner vill ha uppgift om vår förhandlingsuppläggning,
            vill jag säga att det fungerar så inom socialdemokratin att den
            skall förankras i våra beslutande organ. Jag tänker inte i en
            treminutersreplik ge besked om den. Jag tar betydligt allvarligare
            på den frågan.
          </note>
          <note type="speaker">
            Anf. 18 TALMANNEN:
          </note>
          <note>
            Ian Wachtmeister anhåller att till protokollet få antecknat att
            han inte äger rätt till replik på Ingvar
          </note>
          <note>
            Carlssons anförande. Anledningen till det är dock att replik
            är ett inlägg som bryter talarordningen, och Ian Wachtmeister
            står närmast på tur på talarlistan.
          </note>
          <note type="speaker">
            Anf. 19 IAN WACHTMEISTER (nyd):
          </note>
          <note>
            Fru talman! Jag ber först att få protestera mot den avsiktligt
            fåniga debattordning som gäller här. Det har pågått en debatt
            i över en timme, där exempelvis inte Ny demokrati fått vara med
            vare sig vi nämnts eller inte. Detta måste ändras, och det går
            att ändra. Talmanskonferensen kan göra det, om den så vill. Gör
            den inte det, kommer vi kanske att börja bete oss så som ni påstår
            att vi beter oss.
          </note>
          <note>
            Sedan vill jag säga till Bengt Westerberg att jag inte alltid
            blir glad när Bengt Westerberg talar, men i dag blev jag faktiskt
            det. Undrens tid är inte förbi.
          </note>
          <note>
            Jag tackar för de vänliga saker som han sade om oss, bl.a. att
            man i vissa lägen kan tala med Ny demokrati. Det kommer att bli
            klart även för
          </note>
          <note>
            Ingvar Carlsson när verkligheten tränger sig på.
          </note>
          <note>
            Jag skulle nu vilja tala om Sverige, eftersom det var det som
            jag trodde att den här debatten skulle handla om.
          </note>
          <note>
            Produktionen sjunker, och industrins produktion ligger i dag
            på samma nivå som år 1970.
          </note>
          <note>
            Bostadspriserna faller, medan hyrorna däremot stiger. Hushållen
            drar in på sina utgifter.
          </note>
          <note>
            Realräntan är så hög att man i det närmaste kan tala om vansinne.
            Kreditförlusterna är jättestora, konkurserna rekordmånga, och
            bankutlåningen minskar.
          </note>
          <note>
            Köpkraften väntas minska nästa år med 5 %.
          </note>
          <note>
            Budgetunderskottet blir inte 100, inte 120, inte 150
          </note>
          <note>
            och inte 180 miljarder, utan nu sägs det bli 195
          </note>
          <note>
            miljarder. Jag vågar påstå att det innan budgetåret är slut är
            uppe i 250 miljarder.
          </note>
          <note>
            Regering, socialdemokrati och Riksbank har kört in i väggen så
            att det ryker om det. Ändå har de alla tre haft rätt, att döma
            av kommentarerna efteråt.
          </note>
          <note>
            Den karta som de tillsammans hade ritat var riktig, men terrängen
            var fel.
          </note>
          <note>
            Statsministern medger att han föll med flaggan i topp. Jag hoppas
            att statsministern inte gör det till en vana och tycker att det
            är ståtligt att falla med flaggan i topp. Det är bättre om han
            på något sätt håller sig och framför allt Sverige vid liv.
          </note>
          <note>
            Verk och myndigheter tjänstgör i detta den stora rundgångens
            rike, som är alltmer rundgående.
          </note>
          <note>
            Riksbankschefen tjänstgör i minst ett par styrelser, vilket en
            del tycker varit åtminstone en för mycket.
          </note>
          <note>
            Behovet av kompetens och av en nationell samling som bara siktar
            på Sverige och svenskarnas bästa är större än någonsin.
          </note>
          <note>
            Vad sysslar vi då med? Jag skulle vilja säga att vi först bör
            se på vad vi sysslar med i bemärkelsen arbetar med. Knappt 1 1/2
            miljon människor sysslar inom den offentliga sektorn. 2,9 miljoner
            människor är bidragsförsörjda. Än så länge är det
          </note>
          <note>
            2,65 miljoner som arbetar i den privata sektorn, men det antalet
            är på väg nedåt. Arbetslösheten är på väg att bli rekordhög.
          </note>
          <note>
            Den politikerfinansierade delen av ekonomin sysselsätter eller
            försörjer 4,3 miljoner människor i vårt land. Hälften av vår produktion
            är avsiktligt ineffektiv, dvs. den sker inom den offentliga sektorns
            monopol eller inom andra monopol och karteller. Av dessa 50 %
            ligger 10 procentenheter inom livsmedelskomplexet, vilket förklarar
            varför vår mat är bland världens dyraste. 15
          </note>
          <note>
            procentenheter ligger inom bostads- och byggnadskomplexet, vilket
            förklarar varför vi har världens dyraste bostäder.
          </note>
          <note>
            Om vi till detta lägger en serie allvarliga politiska misstag
            har vi orsaken till Sverigen problem. Detta är, fru talman, viktigt
            och hör till dagens frågor, vilket jag hoppas att jag får nämna
            denna gång utan att bli avbruten. Politikerna ger sig själva utnämningar,
            fallskärmsavtal, pensioner, garantier, arvoden och löner, och
            det bara fortsätter.
          </note>
          <note>
            Tänk om en gruvarbetare fick pension när han övergår från gruvarbete
            till ett jobb vid järnvägen och sedan ytterligare en när han övergår
            till posten eller något annat! Den politiska sektorn måste rensas
            upp i det här läget. Benämningen politiskt träsk kommer annars
            att visa sig vara i allra högsta grad relevant.
          </note>
          <note>
            Vidare: När vi nu behöver mer kompetens, mer erfarenhet och mer
            expertis än någonsin för att få rätsida på Sveriges affärer börjar
            man litet lätt från regeringens sida -- vilket är rätt -- bolagisera,
            effektivisera och tala om större effektivitet. Men samtidigt säger
            man när man tillsätter befattningar att man måste ''skilja på
            sak och person''. Är det någon av er här som tror att det inte
            har någon betydelse vilken person som är chef för Electrolux,
          </note>
          <note>
            Ericsson eller Procordia? Samma sak gäller givetvis överallt.
          </note>
          <note>
            Hur fungerar verk och myndigheter? Vi håller på att undersöka
            det och kommer att fortsätta med det. Men jag menar att regeringen
            nu är skyldig att granska Invandrarverket, SIDA, AMS -- allihop.
          </note>
          <note>
            Tiotals miljarder kronor rinner för närvarande genom händerna
            på dem som sitter där och ut i vårt samhälle.
          </note>
          <note>
            Är kompetensen vad den skall vara? Är kontrollen riktig? Är uppföljningen
            riktig? Det är kanske lika bra att man börjar bränna pappren på
            de här ställena, sida efter sida, så att säga.
          </note>
          <note>
            Förresten: Om nu Volvoarbetarna kan rekommenderas starta eget,
            borde det också vara mycket lätt för höga verkschefer att göra
            det --
          </note>
          <note>
            ''Thams Angola Invest AB'' eller något sådant. Det finns stora
            möjligheter till detta, om han får det finansierat.
          </note>
          <note>
            Det görs stora besparingar i budgeten, och det är bra, men regeringen
            och riksdagen vägrar fortfarande att sopa framför sin egen dörr.
            Jag har tagit upp det här exemplet gång på gång och kommer att
            fortsätta med det. Ni vägrar fortfarande att ta upp det som berör
            er själva. Det handlar om organisationsstöd, partistöd och presstöd.
            Dessa stödformer kostar 15 miljarder kronor. Snart låter det som
            småbelopp, eftersom vi håller på att torska på hundra miljarder
            kronor och mer på andra ställen.
          </note>
          <note>
            Det är för mig en gåta att man ens vågar göra något sådant, samtidigt
            som vi nu -- jag vill inte överdriva, men så är det -- börjar
            få uteliggare på grund av ren ekonomisk misär. Då måste väl vi
            här inne ändå föregå med gott exempel.
          </note>
          <note>
            Vems är felet? Vem har ställt till det här? Ja, vi har hört det
            förut: Det är ingens fel -- eller hur? Det är ju inte regeringens
            fel, och det är inte den förra regeringens fel. Inte ens när man
            talade om bensinskatten sade någon någonting.
          </note>
          <note>
            Ingen har gjort fel, eller hur? Men det är ju löjligt.
          </note>
          <note>
            Givetvis har det gjorts felaktigheter. Jag tycker att tidigare
            socialdemokratiska regeringar och även facken, som nu låtsas förnärmade
            och står vid sidan om och kräver en massa saker -- kräver med
            tre ä:n --, inte borde kräva utan faktiskt borde skämmas i det
            här läget. En kedjebrevsekonomi med tomma löften och ofinansierade
            reformer, där man lånar pengar av sina barn och barnbarn, har
            nu avslöjats.
          </note>
          <note>
            Ingvar Carlsson! Vad gäller systemen behöver man inte vända sig
            till CIA för att fråga. Det hade varit enklare att fråga KGB,
            och ni hade väl också bättre kontakt där. Där kan man tala om
            hur det går till.
          </note>
          <note>
            Det var inte kommunismen som gick åt skogen, utan socialismen.
          </note>
          <note>
            Clintons sak är dessutom inte Carlssons, även om denna kammare
            tycks inbilla sig det. Jag har faktiskt inte hört någon säga det
            i Amerika.
          </note>
          <note>
            Nu till företagen. Nu gäller det att skapa möjligheter för företagen.
            Det är de som skall göra något. Här inne görs det ingenting på
            det viset, men här fattas beslut. Det går att ge ramar för att
            komma vidare.
          </note>
          <note>
            Vi får inte vara klåfingriga. Vi skall inte göra affärer. Regeringen
            skall inte skicka iväg oljelaster, osv. Jag skall inte reta er
            för det.
          </note>
          <note>
            Skapa förutsättningar! Vad är då det första som skall göras?
            Sänk räntan! Kom överens med
          </note>
          <note>
            Riksbanksrambo -- Förlåt! Riksbankschefen.
          </note>
          <note>
            Räntan måste sänkas. Regeringen och
          </note>
          <note>
            Socialdemokraterna och den ofelbare
          </note>
          <note>
            Riksbankschefen körde rakt in i väggen med den politik de förde.
            Det kostade massor av miljarder!
          </note>
          <note>
            Ingen vågar räkna ut hur stor den notan är.
          </note>
          <note>
            När man nu blev tvingad att motvilligt släppa kronan, fanns det
            en möjlighet att sänka räntan.
          </note>
          <note>
            Men nu gör man inte det. Jag tycker nästan att det är som om
            man sitter i en sandhög och säger: ''Det här är min hink och spade.
            Rör inte dem, annars skall jag förstöra hela sandhögen!'' Det
            är på något sätt fråga om att obstruera.
          </note>
          <note>
            Det är inte jag som säger att räntan skall sänkas.
          </note>
          <note>
            Varenda klok ekonom runtomkring och överallt säger det!
          </note>
          <note>
            När man studerar regeringens politik vad gäller räntan och tillväxten,
            skulle man kunna tro att det var Miljöpartiet som vann valet.
            Det som händer nu blir ju precis tvärtom, dvs. tillväxten främjas
            inte och räntan sänks inte. Det måste göras!
          </note>
          <note>
            Man brukar alltid vifta med tidningar här i kammaren, och man
            åberopar ofta vad andra har sagt. Det är litet skönare att gömma
            sig bakom andras ord. Man kan även ha brev och annat i handen!
          </note>
          <note>
            Jag har läst ett brev daterat den 15 december från
          </note>
          <note>
            Företagarnas Riksorganisation. Vet ni vad de säger?! Ni har alla
            fått brevet -- om ni nu har orkat läsa det! Där står: ''Sänk räntan,
            så att företag och privatpersoner kan få låna pengar till en ränta
            av
          </note>
          <note>
            8 %.''
          </note>
          <note>
            Vad kostar det i dag att låna pengar? Ja, man svamlar om räntenivåer
            och hävdar att de är nere i
          </note>
          <note>
            10 %. Men gå in på en bank för att låna pengar!
          </note>
          <note>
            Kolla med era företag -- om ni har några -- till vilken ränta
            ni får låna. 16 % om ni är riktigt duktiga! Det är där räntenivån
            ligger.
          </note>
          <note>
            Företagarna säger alltså att räntan måste sänkas.
          </note>
          <note>
            Inget annat kan ersätta den åtgärden. Räntan måste sänkas. Man
            skriver också, mycket riktigt, i det brevet att regeringens och
            riksdagens agerande kännetecknas av ''för litet och för sent''.
            Det går inte att agera på det sättet i en krissituation.
          </note>
          <note>
            Jag skall nu nämna några åtgärder som inte verkar så viktiga
            för denna högt intelligenta församling.
          </note>
          <note>
            Men ta t.ex. en sådan sak som att renovera vattenoch avloppssystemet
            i Sverige. Det är väl ingen fråga för oss, eller hur? Ja, den
            frågan togs upp till beslut i förrgår. Då röstade ni alla nej!
            Förslaget kom ju från Ny demokrati. Det var förfärligt!
          </note>
          <note>
            ''Tryck ner det!''
          </note>
          <note>
            Vad var det för något ni tryckte ner? 30 000 jobb ute i verkligheten!
            I stället måste 30 000 gubbar få arbetslöshetsunderstöd, och de
            kostar därmed lika mycket för samhället som om de hade arbetat.
            Det är sådant sanslöst politiskt agerande som måste ta slut!
          </note>
          <note>
            Arbetsrättslagstiftningen tillämpas nu. Vi måste alla skärpa
            oss och förstå att den arbetsrätt som nu finns hindrar skapandet
            av arbeten. Den skapar inte trygghet. Fråga alla företagare! De
            anställer faktiskt inte folk längre. Det är för att de skulle
            ta en för stor risk.
          </note>
          <note>
            Vi är överens om att det skall skapas arbeten. Se då till att
            företagarna får förutsättningarna! Sätt fart på de riskkapitalbolag
            som vi i Ny demokrati lyckades driva igenom med hjälp av hot och
            slag.
          </note>
          <note>
            Det var det enda som blev kvar av hela löntagarfondsavvecklingen.
            Sätt tomtebloss under stolarna så att företagen kommer igång.
          </note>
          <note>
            Riskkapitalet behövs nu!
          </note>
          <note>
            Snälla regeringen och ni andra! Jag lovar er att jag skall tacka
            er. Jag skall ligga ned på mina knän och tala om att ni är underbara,
            inkl. Bengt
          </note>
          <note>
            Westerberg, om ni bara avskaffar turistmomsen!
          </note>
          <note>
            Den är så dum att det bara skriker om det!
          </note>
          <note>
            Nu har t.o.m. NUTEK undersökt saken och konstaterat att det hela
            är en ren förlustaffär. Ändå skall man fortsätta med en dumhet
            som går med förlust och skapar arbetslöshet! Hur är detta möjligt?
            Jag lovar att göra vad som helst i gengäld, om ni bara avskaffar
            turistmomsen -- utom mot denna riksdag!
          </note>
          <note>
            Vidare har vi frågan om bensinskatten.
          </note>
          <note>
            Turistmomsen är samma sak som bensinskatten. Vi har föreslagit
            något annat i stället för bensinskatt.
          </note>
          <note>
            Vi har inte sagt att man inte måste spara. Det måste man. Men
            vi har sagt att i stället för att spara med hjälp av bensinskatten
            skall det införas en fordonsavgift. Då blir det en dynamisk effekt.
          </note>
          <note>
            Samhället är fullt av dynamik. Den blir inte lika negativ som
            en höjning av bensinskatten. Men det här förslaget vill ingen
            lyssna till.
          </note>
          <note>
            Oj!
          </note>
          <note>
            Stick ut huvudet! Inte bara jag, utan ni alla! Rikta hjälpen
            till Baltikum. ''Vad har nu det här med dagens debatt att göra?''
            Låt svenska staten garantera exportkrediter och se till att det
            blir fart där borta. Det är otroligt viktigt! Ni behöver inte
            åka dit själva. Företagen gör resten. Men exportkrediterna är
            viktiga. De ger jobb här, och de ger utveckling där. De förbättrar
            miljön, och det är mycket förståndigt.
          </note>
          <note>
            Ge egenföretagarna samma villkor som aktiebolagen. Att hälla
            pengar över AMS skapar inga jobb. Det skapar ett förakt för jobb
            och utbildning, osv. Det gäller att ge folk riktiga arbeten. Ge
            avdragsmöjligheter för dem som reparerar sina villor. Ge avdragsmöjligheter
            för dem som anställer folk i hemmet. Då får folk betalt för att
            de jobbar åt någon. Det är inte meningen att de skall säga: ''Du
            skall hålla tyst, din gubbjävel!
          </note>
          <note>
            Jag får nämligen betalt av staten. Jag går på ungdomsbidrag.''
          </note>
          <note>
            Det här är inte bra. Det finns tillräckligt många bidragstagare
            i Sverige. Vi behöver inte uppfostra våra barn till att bli det!
          </note>
          <note>
            Näste man till rakning är bankerna. Jag vet inte om jag hinner
            på den taletid som är kvar, dvs. 1 minut och 19 sekunder. Bankerna
            borde verkligen rakas.
          </note>
          <note>
            Ställ nu hårda villkor! Bankerna är duktiga. Ni tror inte att
            de är duktiga, eftersom de har förstört både sina egna och Sveriges
            affärer. Men det är de visst.
          </note>
          <note>
            De är jätteduktiga, framför allt på att ta pengar! De tror att
            ''a dollar borrowed is a dollar earned'', dvs.
          </note>
          <note>
            en lånad peng är en förtjänt peng. De kommer att fortsätta att
            agera på det sättet.
          </note>
          <note>
            Se till att ni är kloka och skriver in stenhårda villkor. Stödet
            skall villkoras. Man skall inte ge folk garantier för att de skall
            kunna fortsätta att döda sina egna kunder. Sätt tummen på ögat
            på dem! De skriker. Men jag känner de där gökarna. Låt dem skrika.
            Tryck på! De juridiska aspekterna, liksom de ekonomiska, är väldigt
            viktiga.
          </note>
          <note>
            Uppmuntra utländska banker att etablera sig i
          </note>
          <note>
            Sverige. Ställ krav på effektivitet. Sätt nyckeltal.
          </note>
          <note>
            Sätt villkor!
          </note>
          <note>
            Vi kan inte gå ut med 100 miljarder kronor och säga: ''Ja, det
            var meningen att det skulle göras något med pengarna.'' Det hela
            måste vara knallhårt! Bankerna har 600 man som läster texterna
            och säger: ''Det här är enkelt. Det här kör vi igenom på nolltid!''
          </note>
          <note>
            Fru talman! Nu är det 8 sekunder kvar på detta anförande! Jag
            vill säga en sak till, om jag inte skulle få återkomma i replikerna.
            Det är väl inte meningen heller.
          </note>
          <note>
            Jag föreslår att ett ekonomiskt säkerhetsråd inrättas. Det hela
            fungerar inte nu, och vi är i och för sig överens om att något
            måste göras. Det finns så många experter. Lås in dem, precis som
            vid ett påveval. Låt dem sitta där tills de sedan kan lägga fram
            förslag som inte syftar till att rädda LO:s eller
          </note>
          <note>
            SAF:s ekonomi, utan som syftar till att rädda
          </note>
          <note>
            Sveriges och svenskarnas ekonomi. När de släpper ut litet vit
            rök ur skorsstenen är de klara med förslagen. Då kan ni alla skylla
            på dem. Det är väl härligt!
          </note>
          <note>
            (Applåder)
          </note>
          <note type="speaker">
            Anf. 20 LARS WERNER (v):
          </note>
          <note>
            Fru talman! Oj, sade Wachtmeister. Det sade också vi. Till dessa
            oratoriska höjder lär man väl aldrig komma upp till, även om man
            har varit 27 år i detta hus. Lycka till!
          </note>
          <note>
            Fru talman! När vi diskuterar den svenska krisen --
          </note>
          <note>
            som ju är ett faktum -- finns det all anledning att lyfta blicken
            mot andra krishärdar utanför det här landet.
          </note>
          <note>
            Vi kan inte begränsa oss till att enbart bekymra oss för de,
            trots allt, ganska välmående svenskarna utan att tänka litet grand
            på gatubarnen i Brasilien.
          </note>
          <note>
            Media ägnade dem några dagars förströdd uppmärksamhet under sommarens
            nyhetstorka.
          </note>
          <note>
            Krisen är också ett faktum för de u-länder i
          </note>
          <note>
            Sydostasien, som nu har fått en enorm explosion av antalet aids-smittade.
            I t.ex. Indien finns det redan över en miljon smittade. Totalt
            smittas ungefär
          </note>
          <note>
            5 000 personer om dagen i världen. Det tillhör också verkligheten.
          </note>
          <note>
            Krisen är också ett faktum för dem som fryser och svälter i ett
            sönderskjutet Sarajevo. Det är en stad som bara för några år sedan
            höll olympiska spel i förbrödringens tecken.
          </note>
          <note>
            I dag blir vi påminda om den akuta kris för de 400
          </note>
          <note>
            människor i de libanesiska bergen som Israel försöker att deportera.
          </note>
          <note>
            Då frågar naturligtvis vän av ordning hur detta hänger ihop med
            Sverige. Jag tror att det finns ett direkt samband. När man lyckades
            skära ned det svenska u-landsbiståndet utan någon egentlig offentlig
            diskussion, först till följd av politiska beslut, sedan till följd
            av devalveringen, då är
          </note>
          <note>
            Sverige också i kris. I en kris ökar människors vilja att endast
            se till sig själva. Det vet vi sedan tidigare.
          </note>
          <note>
            Det är därför en aktiv krisbekämpning också är en kamp mot egoismen.
          </note>
          <note>
            Jag förstår Alf Svensson på ett sätt. Det kan inte vara lätt
            att i den här regeringen tala för solidaritet med de fattiga i
            världen -- det gäller i alla fall delar av regeringen. Svensson
            är ändå en rätt garvad partiledare och kan både sjunga och spela.
            Men han har nog en övermäktig uppgift när han skall försöka förklara
            innebörden av ordet solidaritet för Per
          </note>
          <note>
            Westerberg, som naturligtvis är duktig på andra områden. Han
            jobbar och sliter och har redan vid unga år fått ihop 50 miljoner
            på hög. Han har möjligen haft skifttillägg i regeringen -- jag
            vet inte.
          </note>
          <note>
            Men inom det fack jag kan bäst, Byggnads, ligger vi inte på sådana
            nivåer.
          </note>
          <note>
            Jag skulle vilja fråga det här blåkornet i regeringen, kraftkornet,
            vad han svarar Jonas 19 år, som jag träffade i Norrbotten häromdagen.
            Till våren går
          </note>
          <note>
            Jonas ut gymnasiet som färdigutbildad byggnadsarbetare. Vad han
            vet i dag har han inget arbete -- han som har längtat efter att
            få arbeta sedan den dag han började skolan.
          </note>
          <note>
            Per Westerberg har ett hyggligt startkapital för att starta eget.
            Det är inte många av de arbetslösa som har sådana förutsättningar.
          </note>
          <note>
            Av Ny start för Sverige, den enda vägens politik, blev det en
            sällan skådad arbetslöshet. För inte var det väl meningen att
            en massa människor skulle ställas utan arbete, för att få ta emot
            käcka tillrop om att starta eget? Det är ungefär lika cyniskt
            som när Per Ahlmark som arbetsmarknadsminister på
          </note>
          <note>
            70-talet vid ett besök på Volvo i Olofström önskade de anställda
            lycka till. Veckan efter var 300 utan jobb. Det är som när John
            Major i Edinburgh uppmanar övriga EG-länder att bekämpa arbetslösheten
            lika hårt som hans regering har gjort. Det är klart att man får
            läsa i tidningarna att journalisterna skrattar rått. De vet att
            var sjätte engelsk medborgare är utan arbete.
          </note>
          <note>
            Problemet för regeringen är delvis statsministerns tvärsäkra
            uttalanden. I valrörelsen var han alldeles säker på den egna politikens
            undergörande verkan -- inte bara i det sammanhanget för övrigt.
          </note>
          <note>
            Det är inte blygsamhet han är känd för. Han har andra förtjänster,
            men inte på den punkten. Hans problem är i hög grad att framställa
            regeringens politik som trovärdig, när han ständigt tvingas backa.
            Det är naturligtvis extra smärtsamt med så snabba kursändringar
            för en regering som började med högtidliga tal om etik i politiken.
          </note>
          <note>
            För att hålla priserna i schack efter den de factodevalvering
            som enligt regeringen aldrig skulle bli aktuell, ligger fortfarande
            räntan på en nivå som är helt förödande för inflationsbekämpning
            och svensk industri. Det är faktiskt inte de höga lönerna som
            är industrins problem utan bristen på investeringar på grund av
            den höga räntan. Vart femte industrijobb har redan försvunnit,
            och ytterligare 50 000 riskerar att försvinna under det närmaste
            året.
          </note>
          <note>
            Den höga räntan och problemet med att över huvud taget få bankerna
            att ge företagen krediter efter deras svindlande utlåningsaffärer
            i slutet på 80-talet gör att många små och medelstora företag
            är på väg att förblöda. Jag är inte lika insatt som
          </note>
          <note>
            Wachtmeister, men jag tror att han har rätt på den punkten. De
            små och medelstora företagen kan ju inte som de stora exportföretagen
            dra nytta av kronans fall. 1993 blir ett mycket kritiskt år för
            industrin.
          </note>
          <note>
            Ni som sitter i regeringen talar om att starta eget och allmänt
            om att hålla tillbaka arbetslösheten.
          </note>
          <note>
            Men hur många av er på regeringsbänken har någon gång besökt
            en arbetsförmedling, mer än möjligen i studiesyfte, eller en arbetslöshetskassa,
            därför att ni har varit utan jobb? Förstår ni över huvud taget
            vad de här människorna känner av otillräcklighet och utanförskap?
          </note>
          <note>
            För statsbudgeten finns det inget dyrare än att acceptera en
            hög öppen arbetslöshet. Det minskar skatteinkomsterna och höjer
            utgifterna. Om inte kraftfulla åtgärder sätts in nu, när nästan
            en halv miljon eller 10 % står utanför den reguljära arbetsmarknaden,
            riskerar Sverige att utvecklas till ett tvåtredjedelssamhälle
            med en stor minoritet av utanförstående.
          </note>
          <note>
            Vi har sagt att vi vill ha fart på de offentliga investeringarna.
            Vi har redovisat flera paket av konkreta åtgärder utöver vad regeringen
            har föreslagit.
          </note>
          <note>
            Utgångspunkten är att en satsning på fler jobb inte skulle behöva
            innebära någon större belastning av de offentliga utgifterna,
            eftersom det leder till en besparing på bidragssidan. Trots det
            kräver en trovärdig politik att man på sikt tar itu med statens
            stora budgetunderskott, som inte är beroende av den nuvarande
            lågkonjunkturen. Att i längden ha ett budgetunderskott av nuvarande
            storlek är helt orealistiskt, eftersom varje år med underskott
            leder till ökade räntor på statsskulden.
          </note>
          <note>
            I viss utsträckning kan skatterna höjas, menar vi .
          </note>
          <note>
            Det gäller t.ex. skatterna på företag, där Sverige har en internationellt
            sett låg beskattning. Men det kräver också besparingar. Kanske
            skulle det vara möjligt att göra besparingar genom att skärpa
            den fördelningspolitiska träffsäkerheten i bidragssystemet. När
            det gäller försvaret är vi dock, tror jag, ensamma om att vilja
            spara ordentligt.
          </note>
          <note>
            En ansvarsfull ekonomisk politik innebär också i dagsläget att
            statsmakterna måste sluta dra in pengar från kommunerna. Ytterligare
            besparingar på kommunsektorn betyder självklart en våg av uppsägningar,
            uppsägningar i kommunerna som drabbar framför allt kvinnorna.
            Vad säger
          </note>
          <note>
            Socialdemokraterna om fortsatta besparingar på kommunerna?
          </note>
          <note>
            Så sent som i dag eller i går har vi fått nya uppgifter om vad
            det innebär för kommunerna när det gäller barnen.
          </note>
          <note>
            En strypning av kulturlivet och nedlagda bibliotek -- det drabbar
            barnen.
          </note>
          <note>
            Skolans anslag urholkas alltmer -- det drabbar barnen.
          </note>
          <note>
            Nedlagda dagis och s.k. förtätning, dvs. en överinskrivning --
            det drabbar barnen.
          </note>
          <note>
            Förslaget om husläkare innebär att barnavårdscentralerna tvingas
            slå igen -- det drabbar barnen.
          </note>
          <note>
            Uppräkningen kunde fortsätta.
          </note>
          <note>
            Fru talman! Jag vill också ta upp en annan fråga. I
          </note>
          <note>
            Bosnien i det forna Jugoslavien hålls krigsfångar i omänskliga
            läger. Det är viktigt att snarast befria dessa lidande människor.
            Det är trots denna uppenbart akuta situation svårt att hitta platser
            i olika länder för dessa människor. Sverige har beslutat ta emot
            150 fångar och deras familjer. Vårt grannland Norge har beslutat
            att ta emot omkring
          </note>
          <note>
            900 krigsfångar med familjer. Fortfarande väntar många på att
            bli placerade. Jag tycker att någon från regeringen borde kommentera
            detta och lämna en förklaring till varför vi är så njugga. Vi
            har faktiskt goda traditioner.
          </note>
          <note>
            Jag vill avslutningsvis summera den första halvleken efter ett
            och ett halvt år med Carl Bildt som lagkapten. I halvtidspaus
            brukar man ju alltid fundera på om taktiken har varit framgångsrik
            eller om det finns skäl att lägga om spelstil eller uppställning
            av regeringslaget.
          </note>
          <note>
            Jag var nyligen uppe i Norrbotten. Då hörde jag vad delar av
            den norrbottniska befolkningen hade att säga. Det var inga vackra
            ord om er. Mest bekymrade var de naturligtvis över regeringens
            högerytter Per Westerberg. De sade: ''Han håller på att rasera
            hela näringspolitiken.'' Det var ett ordagrant citat från ett
            möte.
          </note>
          <note>
            Men jag tycker att det var ännu värre för er att inte ens företagarna
            trodde på regeringspolitiken.
          </note>
          <note>
            Därför borde Carl Bildt egentligen förvisa
          </note>
          <note>
            Westerberg till avbytarbänken. Jag hoppas att väljarna ger honom
            rött kort vid nästa val, men det går ju att köra med avbytare.
          </note>
          <note>
            Nyliberalismen med sin övertro på skattesänkningar och marknadsmekanismer
            är överspelad.
          </note>
          <note>
            Låt mig till sist, fru talman, eftersom det nästan är jul, säga
            att jag tror att det är på dagen 50 år sedan jag för första gången
            fick stå upp och deklamera i skolan på skolavslutningen. Det var
            i första klass.
          </note>
          <note>
            Jag blir så nostalgisk varje gång jag hör och ser Per
          </note>
          <note>
            Westerberg. Jag fick lära mig en dikt ur Folkskolans läsebok
            -- en liten orange bok. Den dikten börjar så här:
          </note>
          <note>
            Nu går jag bort sa lille Per,
          </note>
          <note>
            nu går jag bort dit stigen bär.
          </note>
          <note>
            För att söka slottet Silvertopp,
          </note>
          <note>
            och få prinsessan Rosenknopp.
          </note>
          <note>
            Sedan kan jag inte mer. Men tänk så vackert att få se lille Per
            lämna den enda vägen och vandra ensam bort på stigen med sina
            guldmynt i en näverkont på ryggen.
          </note>
          <note>
            God jul, trots allt regeringen!
          </note>
          <note>
            (Applåder)
          </note>
          <note type="speaker">
            Anf. 21 Statsminister CARL BILDT (m):
          </note>
          <note>
            Fru talman! Låt mig börja med att säga att jag inte har några
            blommor till Lars Werner. När Lars
          </note>
          <note>
            Werner nu efter 17 år, tror jag det är, som partiordförande lämnar
            denna post och därmed gör sitt sista framträdande i riksdagen
            i denna egenskap, finns det anledning att rikta några ord vid
            sidan av den politiska polemiken till honom för de insatser som
            han har gjort, inte som politiker, utan som person.
          </note>
          <note>
            Att vara partiledare för ett kommunistiskt parti i 17
          </note>
          <note>
            år är med alla rimliga mått en närmast övermänsklig uppgift.
            Han har haft att administrera ett elände till ideologi. Den har
            fallit samman. Han har haft att sköta om vänner ute i världen,
            av vilka det bara kommit elände. Han har haft ett eget parti som
            jag inte skall beskriva. Det brukar de göra själva.
          </note>
          <note>
            Mitt i allt detta har Lars Werner i partiledarkretsen och bland
            dem som suttit i riksdagen -- Alf
          </note>
          <note>
            Svensson har ju varit ute och vilat sig i verkligheten i några
            omgångar -- varit den uppskattade nestorn.
          </note>
          <note>
            Han har alltid haft förmågan till den kvicka elakheten, men också
            förmågan till det vänliga ordet, det nyanserade omdömet och verklighetssinnet.
            I partiledarkretsen kommer vi att sakna möjligheten att diskutera
            med kommunismen. Den förlorade vi för ett tag sedan.
          </note>
          <note>
            Vi kommer också att sakna den värme, den generositet och den
            vidsyn som utmärkt Lars
          </note>
          <note>
            Werner under hans år som partiledare för detta varierande parti.
          </note>
          <note>
            Tack Lars för de insatser du gjort, från en av dina mest hängivna
            politiska motståndare!
          </note>
          <note>
            (Applåder)
          </note>
          <note>
            Låt mig sedan gå över till det egentliga ämnet för dagens debatt,
            nämligen att blicka bakåt på det som varit under det gångna året
            och att blicka framåt på det som skall komma härefter.
          </note>
          <note>
            Höstriksdagen har förvisso varit dramatisk och bjudit på snabba
            scenväxlingar och oväntade utmaningar. Det har varit en betydelsefull
            politisk och ekonomisk höst för Sverige.
          </note>
          <note>
            För ett år sedan förde vi fortfarande en debatt om huruvida Sverige
            hade några djupgående strukturella ekonomiska problem eller ej.
            Jag tillhörde dem som före valrörelsen, i valrörelsen och efter
            valrörelsen sade att vi står inför en omfattande strukturkris
            och en mycket besvärlig omställning. Jag varnade för dem som skönmålade
            och sade att verkligheten kommer att bli annorlunda. I dag vet
            vi vem som fick rätt.
          </note>
          <note>
            Jag vet inte om det var CIA som låg bakom Allan
          </note>
          <note>
            Larssons försök till skönmålning av svensk ekonomi, men vi vet
            alldeles säkert att det som socialdemokratin hade att säga om
            tillståndet i svensk ekonomi hade mycket ringa kontakt med verkligheten.
          </note>
          <note>
            I går presenterade OECD sin stora ekonomiska bedömning med dystra
            siffror för världen och kanske främst för Sverige. Den analysen
            är värd att ta på allvar, inte minst när OECD konstaterar:
          </note>
          <note>
            ''Djupet och längden på den ekonomiska nedgången är till större
            delen konsekvensen av den oundvikliga omställning som följer av
            överhettningen under andra hälften av 1980-talet.''
          </note>
          <note>
            Så är det. Jag säger det inte för att framför allt fördela den
            partipolitiska skuldbördan. Det ägnar vi oss förvisso mycket åt.
            Jag säger det därför att ingen ekonomisk politik som inte förstår
            krisens ursprung kommer någonsin att kunna ta oss ur krisen. Det
            är därför som vi har varit så målmedvetna i våra ansträngningar
            att identifiera krisens ursprung och därmed lägga fast en långsiktig
            ekonomisk politik som har förmågan att också ta oss igenom denna
            besvärliga period.
          </note>
          <note>
            Under hösten lyckades vi som ett led i försvaret av kronan, men
            också som ett led i ansträngningarna att långsiktigt sanera ekonomin,
            att få till stånd viktiga överenskommelser med
          </note>
          <note>
            Socialdemokraterna på viktiga punkter för den långsiktiga utvecklingen.
            Det fanns tre viktiga inslag i det vi då gjorde gemensamt.
          </note>
          <note>
            Det gällde att genom främst besparingar bidra till att sanera
            statens finanser och att genom främst skattesänkningar försöka
            få fart på näringslivet och företagsamheten. Det är bara så som
            vi kan åstadkomma trygga och varaktiga jobb.
          </note>
          <note>
            Dessutom gällde det att med gemensamma ansträngningar sanera
            och stabilisera det finansiella systemet efter effekten av den
            kasinoekonomi som administrerades fram i Sverige i slutet på 1980-
          </note>
          <note>
            talet.
          </note>
          <note>
            På alla dessa tre punkter, och allra tydligast på de två första,
            innebar denna politik en fortsättning och en förstärkning av de
            insatser som regeringen hade inlett redan förra hösten och i budgeten
            i januari i år. Den väg som vi har gått är att spara för att sanera
            statens affärer och att sänka skatter för att stimulera tillväxt
            och företagande. Det är den väg som låg till grund för krisuppgörelserna
            under hösten. Det är den väg som vi måste fortsätta att gå om
            vi skall kunna ta oss ur den kris vars rötter ligger i 1980-talets
            misslyckanden.
          </note>
          <note>
            Jag lyssnade med uppmärksamhet, som sig bör, på vad Ingvar Carlsson
            hade att säga om den ekonomiska politiken och den ekonomiska situationen.
            Jag blev litet besviken, eftersom det var ett historielöst och
            framtidslöst perspektiv på den ekonomiska politiken.
          </note>
          <note>
            Jag är fullt beredd att föra en inträngande diskussion om efterfrågeutvecklingen
            1993. Vi har fört sådana resonemang, och det har lett till vissa
            korrigeringar av krisuppgörelsen. Ingvar Carlsson vet också väl
            att jag och regeringen är beredd till fortsatta sådana resonemang.
          </note>
          <note>
            Men den som reducerar hela frågan om Sveriges ekonomiska problem,
            varifrån de kommer och vart vi skall gå, till bara en fråga om
            efterfrågeutvecklingen 1993 förlorar alldeles förmågan att bidra
            till att vi varaktigt löser den.
          </note>
          <note>
            Jag skulle vilja fråga Ingvar Carlsson en sak. Varför hamnade
            vi i dessa problem? Om OECD nu säger att rötterna ligger i 1980-talet
            och om Ingvar
          </note>
          <note>
            Carlsson säger att socialdemokratin har lösningen på alla de
            ekonomiska problemen, varför utnyttjade ni inte mandatperioderna
            1982--1985,
          </note>
          <note>
            1985--1988 och framför allt mandatperioden 1988--
          </note>
          <note>
            1991 för att lösa dem? Varför överlämnade ni till oss en ekonomi
            som de facto befann sig i ett tillstånd av närmast fritt fall
            när det gäller arbetslösheten, tillståndet i den finansiella sektorn
            och den accelererande upplösningen av de offentliga finanserna?
          </note>
          <note>
            Är man historielös är man också framtidslös, och det gäller även
            i den ekonomiska politiken. Det kan inte skyllas på CIA. Det måste
            skyllas på SAP. Det var ni som gjorde fel, och det är på er som
            också en del av ansvaret ligger för att ta oss tillbaka till den
            tillväxt som är en förutsättning för att vi skall kunna klara
            välfärden på sikt.
          </note>
          <note>
            Jag har många gånger sagt att åren i början av 1990-
          </note>
          <note>
            talet är av helt avgörande betydelse för vårt lands utveckling
            under en längre tidsperiod. Det gäller den ekonomiska politiken,
            efter 20 år av misslyckanden, och det gäller Europapolitiken,
            där vi också under mer än två decennier stått utanför och successivt
            marginaliserats.
          </note>
          <note>
            Det går att se en väg där Sverige kommer igenom krisen påtagligt
            stärkt i sin ekonomi. Vi leder med tillförsikt och framtidstro
            in Sverige i det öppna europeiska samarbetet. Men det är också
            självfallet att se de risker som finns för en utveckling där underskott,
            statsskuld och räntor leder till att vi inte klarar arbetslöshet
            och där rädslan för framtiden och pessimism leder till att vi
            stänger dörren till det europeiska samarbetet.
          </note>
          <note>
            Jag är övertygad om att vi har mycket goda möjligheter att klara
            det goda scenariot. Men jag tycker att det är klokt att hela tiden
            vara medveten om de risker för att vi hamnar i det mörka, det
            onda scenariot som ligger i tendenser till återfall i gammal politik,
            i tendenser till kortsiktighet och i tendenser att inte vilja
            se verkligheten som den är eller tala om det som faktiskt kommer
            att krävas.
          </note>
          <note>
            Vad är det då som skall göras? Låt mig nämna ett konkret problemområde
            som vi måste ta oss an.
          </note>
          <note>
            Det gäller statsfinanserna och budgetunderskottet.
          </note>
          <note>
            Budgetunderskottet är i grunden gapet mellan å den ena sidan
            orealistiska politiska löften och föreställningar vad gäller utgifterna
            och å den andra sidan en verklighet med sviktande ekonomi som
            drabbar företagare, tillväxttro och inkomster.
          </note>
          <note>
            Vi kan aldrig komma åt det budetunderskott som nu accelerar,
            och som genom effekter på skuld och på ränta riskerar att förhindra
            den ekonomiska uppgång som annars förutsättningarna börjar bli
            goda för, enbart genom att spara i de offentliga utgifterna. Vi
            kommer inte att klara det enbart genom att satsa på tillväxten.
            Vi måste både spara och arbeta oss ur denna kris. Men det kräver
            en realistisk politik.
          </note>
          <note>
            Med spara menas spara. Jag är väl medveten om att de argument
            som möter varje förslag som regeringen lägger fram för att spara
            i de offentliga utgifterna ofta är riktiga. Det finns problem
            med detta. Men invändningarna mot att låna, som är alternativet,
            är alltid tyngre. Vi måste spara mer, och vi måste låna mindre.
            Annars sätter vi oss själva, våra barn och vår nations framtid
            i allt större skuld, kanske i en så stor skuld att vi inte klarar
            av det.
          </note>
          <note>
            Vi måste satsa på företagande, tillväxt och framtidstro. Vi kan
            inte hålla på att säga att vi skall reglera fram denna. Vi måste
            vara beredda att sänka skatter för de små och medelstora företagen
            och ge dem rimliga möjligheter att ge sysselsättning åt alla dem
            som vill ha sysselsättning, inte minst unga människor. Regeringen
            är beredd till en öppen och förtroendefull dialog om den ekonomiska
            vägen framöver och om hur politiken skall utformas.
          </note>
          <note>
            Socialdemokraterna säger: Nej, vi skall skjuta på höjningen av
            bensinskatten och ytterligare något annat, och vi skall inte sänka
            löneskatterna. När man räknar på detta och ser vad det ger för
            effekter på ekonomin, finner man att det ger ökad arbetslöshet
            -- inte dramatiskt, men dock en ökad arbetslöshet -- 1993 och
            1994. Det stramar åt mer för hushållen och ekonomin både 1993
            och 1994.
          </note>
          <note>
            Då kan inte vi ta ansvar för en sådan politik.
          </note>
          <note>
            När ni de facto vill öka löneskatterna för företagen i förhållande
            till hur det annars skulle bli, ökar ni arbetslösheten. Det kompenserar
            man inte genom att skjuta på bensinskattehöjningen ett år. Vi
            kan resonera, och det skall vi göra, men den politiken leder åt
            fel håll. Vi skall minska arbetslösheten och öka tillväxten, inte
            tvärtom. Det är bara genom att göra detta som vi skapar förutsättningar
            för att få ner räntorna. Det är Riksbankens ansvar, men det är
            också marknadens förtroende som avgör om denna Riksbankens uppgift
            kommer att vara möjlig.
          </note>
          <note>
            Så till slut några ord om Europapolitiken och den stora utmaning
            vi där står inför. Edinburghmötet blev en stor framgång. Det var
            en framgång för ett
          </note>
          <note>
            EG som är mer öppet, mer inriktat på ekonomisk tillväxt och mer
            mottagligt för nationella synpunkter än vad som kanske tidigare
            har varit fallet. Det var en framgång för Danmark, vilket visar
            att den lilla nationen har en möjlighet att hävda sin rätt och
            sina intressen kring bordet i det europeiska rådet. Det var en
            framgång för Sverige genom att vi så tydligt och så snabbt välkomnas
            i den europeiska kretsen.
          </note>
          <note>
            Nu skall vi går vidare. Det skall vi göra så snabbt som möjligt,
            och vi skall göra det i ett så brett nationellt samförstånd som
            över huvud taget är möjligt. Vi eftersträvar inte en dansk lösning,
            utan en svensk lösning. Det eftersträvar vi på basen av de krav
            vi har diskuterat här i riksdagen den 8
          </note>
          <note>
            oktober. Det fanns då en bred uppslutning kring dessa krav som
            jag utgår från finns också i dag och som kommer att finnas i morgon.
            Vi skall göra detta i medvetande om att det är enbart med en plats
            kring det europeiska rådsbordet som vi har möjlighet att i framtiden
            hävda det vi själva bedömer som svenska intressen.
          </note>
          <note>
            Men den europapolitiska uppgiften stannar inte vid detta under
            det viktiga året 1993. Sverige tar över som första ordförandeland
            i det förnyade och fördjupade nordiska samarbetet. Det gör vi
            under de närmaste veckorna. Sverige har som ordförandeland fått
            ansvaret att föra det viktiga efterarbetet med EES-avtalet i hamn.
            Det har, som
          </note>
          <note>
            Ingvar Carlsson sade, mycket stor betydelse för
          </note>
          <note>
            Sveriges välfärd och ekonomi.
          </note>
          <note>
            Vi har sedan början av denna vecka det viktiga ansvaret för hela
            den europeiska säkerhets- och samarbetsprocessen. Utrikesminister
            Margaretha af Ugglas möter just i denna stund den serbiske presidenten
            Milosevic för att inte bara på Sveriges vägnar utan på hela Europas
            vägnar framföra våra protester mot den oacceptabla, grymma och
            delvis bestialiska folkfördrivningspolitik som bedrivs i
          </note>
          <note>
            Bosnien-Hercegovina.
          </note>
          <note>
            Det är Sverige som är det europeiska samfundets röst och för
            dess talan när vi nu står upp mot den rödbruna politik som orsakar
            så mycket lidande.
          </note>
          <note>
            Vår europapolitiska uppgift är bred, viktig och en central del
            i våra ansträngningar att ge oss den ljusa framtid som nu 1990-talet
            -- efter krisen, efter alla problemen och efter 1980-talet --
            innebär möjligheter till.
          </note>
          <note>
            (Applåder)
          </note>
          <note type="speaker">
            Anf. 22 INGVAR CARLSSON (s) replik:
          </note>
          <note>
            Fru talman! Jag skall börja med att rikta en alldeles speciell
            fråga till statsministern. I somras krävde jag att en invandrarminister
            skulle tillsättas på heltid.
          </note>
          <note>
            Efter höstens händelser vill jag ställa den direkta frågan till
            statsminister Carl Bildt: Är det inte dags att någon på heltid
            får ägna sig åt denna mycket svåra och besvärliga uppgift?
          </note>
          <note>
            Jag kan instämma i allt det Carl Bildt sade till Lars
          </note>
          <note>
            Werner. Jag är en försiktig person, och jag tänker nog för säkerhets
            skull vänta till Lars Werner avgått innan jag håller hyllningstal.
          </note>
          <note>
            Till dagens huvudfråga. Det går inte att utforma en ekonomisk
            politik utan kontakt med verkligheten.
          </note>
          <note>
            För några år sedan hade vi hög inflation och låg arbetslöshet.
            Nu har vi låg inflation och hög arbetslöshet. Jag hävdar att det
            finns en betydande likhet mellan att inte köra på samma växel
            i uppförsbacke som i nedförsbacke. Det är beklagligt att vi inte
            har kunnat komma fram till en samsyn på den här punkten.
          </note>
          <note>
            Jag envisas med att åberopa andras bedömingar än vår egen. Mats
            Svegfors säger i Svenska Dagbladet så här: Visst kan allting underordnas
            kampen mot inflationen. Men vad händer om detta innebär att praktiskt
            taget alla finansiella institutioner och stora delar av produktionskapaciteten
            i den svenska ekonomin slås ut?
          </note>
          <note>
            Om ni inte vill lyssna på oss, så läs ändå Svenska
          </note>
          <note>
            Dagbladet, Carl Bildt. Det gör jag på morgnarna.
          </note>
          <note>
            Jag vaknar hur sömnig jag än är och blir glasklar när jag läser
            Svenska Dagbladet. Om litet av samma klarsyn drabbade Carl Bildt,
            fastän åt andra hållet, skulle det vara ett framsteg för Sverige.
          </note>
          <note>
            Framställ det inte som att det inte hände någonting,
          </note>
          <note>
            Carl Bildt, under den senare delen av vår regeringsperiod. Det
            var då vi med den förträfflige
          </note>
          <note>
            Bengt Westerberg genomförde den stora skattereformen. Det var
            då vi fick till stånd en trepartiöverenskommelse om energin med
            den pålitlige Olof Johansson och återigen Bengt
          </note>
          <note>
            Westerberg. Det var då vi möjliggjorde
          </note>
          <note>
            Rehnbergavtalet som växlade ner inflationen på ett historiskt
            sätt. Det var då vi förändrade sjukförsäkringen. Vi decentraliserade
            skolan och lade om livmedelspolitiken. Vi fattade beslut om att
            bygga Öresundsbron, satte i gång förhandlingar om EES-avtalet
            och lämnade in en ansökan om ett svenskt medlemskap i EG. Vilka
            projekt av motsvarande slag kan den moderatledda regeringen redovisa
            under det senaste året?
          </note>
          <note>
            Detta är den faktiska verkligheten. När det började kärva till
            med överhettning, på vilka punkter gick då Moderaterna in och
            stödde den socialdemokratiska regeringen, på samma sätt som vi
            nu har gjort? Carl Bildt sade: Vi stöder inte en regering på fallrepet.
            Jag vill inte säga att vi stöder en regering på fallrepet, men
            vi stöder en regering som har det ganska skakigt. Det gör vi inte
            för att rädda Carl Bildt, utan för att rädda landet. Det är en
            annan avgörande skillnad mellan moderater och socialdemokrater.
          </note>
          <note>
            (Applåder)
          </note>
          <note type="speaker">
            Anf. 23 Statsminister CARL BILDT (m):
          </note>
          <note>
            Fru talman! Först till invandrarpolitiken, flyktingpolitiken
            och frågan om ett särskilt statsråd.
          </note>
          <note>
            Jag tycker att detta är en fråga som borde göras till föremål
            för seriös diskussion. Det är min bestämda uppfattning att det
            är ett misstag att göra invandraroch flyktingpolitiken till ett
            reservat för enbart ett statsråd. Det säger jag inte polemiskt.
            Jag tror att det är så.
          </note>
          <note>
            Detta är frågor som nu griper in i nästan varje statsråds ämbetsutövning.
            När vi engagerar oss för att lösa krisen i Jugoslavien är sambandet
            mycket uppenbart. När jag åker ner till våra FN-styrkor nu på
            onsdag har jag också med mig dem som arbetar med dessa frågor
            på Kulturdepartementet. När
          </note>
          <note>
            Bengt Westerberg ägnar sig åt de sociala problemen handlar det
            också mycket om de effekter vi får av att vi nu går mot ett mer
            mångkulturellt och mångfasetterat samhälle. Det går inte att klara
            detta genom att göra det till ett reservat för bara ett enda statsråd.
          </note>
          <note>
            Så till historieskrivningen. Det finns, Ingvar
          </note>
          <note>
            Carlsson, inte en enda ekonom i detta land som inte är beredd
            att skriva under på att krisens rötter ligger i 1980-talets misslyckanden.
            Det var misslyckandet med eftervården vid devalveringarna och
            misslyckandet med överhettningspolitiken i slutet av 1980-talet.
            Jag tror alldeles säkert -- det har jag sagt tidigare, och det
            kommer jag att fortsätta att säga -- att det också begicks misstag
            från de borgerliga partierna. Men det är alldeles självklart att
            huvudansvaret för den ekonomiska politiken på 1980-talet vilar
            på
          </note>
          <note>
            Socialdemokraterna. Därmed har ni skyldighet att forma er ekonomiska
            politik med utgångspunkt från insikten om era egna misstag.
          </note>
          <note>
            Det var Kjell-Olof Feldt som började att tala om
          </note>
          <note>
            ''stålbadet'' som skulle följa efter den tredje vägens misslyckande.
            Han skrev en stor tjock bestseller på enbart detta tema. Den förtjänar
            att läsas om.
          </note>
          <note>
            Men det är inte med strid om det förgångna som vi skall föra
            det hela framåt. Vi är fortsatt öppna för en dialog med socialdemokratin
            om hur den ekonomiska politiken, sparpolitiken och saneringspolitiken
            skall utformas. När ni emellertid lägger fram förslag om att skjuta
            på bensinskatten, att möjligtvis skjuta på matmomsen och att inte
            genomföra löneskattesänkningar, något som våra kalkyler säger
            leder till ökad arbetslöshet och sämre ekonomi för hushållen både
            1993 och 1994, är det alldeles självklart att vi är skeptiska.
            Det finns förvisso ekonomer som är oroade för efterfrågeutvecklingen,
            men samtliga dessa ekonomer säger också: Håll inflationsförväntningarna
            nere, se till att tillväxtpolitiken hålls på kurs och se till
            att genom besparingar sanera de offentliga finanserna.
          </note>
          <note>
            Det är sparpolitiken: att sanera de offentliga finanserna och
            att ha förmågan att ompröva när det gäller de offentliga utgifterna.
            Det är nyckeln till att få ned räntan, att få upp tillväxten och
            att klara de ekonomiska och politiska uppgifter som ligger framför
            oss. Det är svårt med sparpolitik, speciellt för en socialdemokrati
            som har sett som hela sin politiska uppgift att bara vräka på
            med myndigheter, utgifter, bidrag och subventioner.
          </note>
          <note>
            1990-talet erbjuder emellertid inget alternativ. Ju förr socialdemokratin
            inser det desto bättre.
          </note>
          <note type="speaker">
            Anf. 24 INGVAR CARLSSON (s) replik:
          </note>
          <note>
            Fru talman! Jag beklagar att statsministern fortfarande inte
            inser att det viktiga invandrarområdet kräver en person som på
            heltid ägnar sig åt dess frågor. Jag tycker att erfarenheterna
            under hösten visar att jag hade rätt i min bedömning i somras,
            och jag tror att det är ett stort misstag av regeringen att inte
            göra denna bedömning till sin.
          </note>
          <note>
            Under borgerliga regeringar ökar statsutgifternas andel av bruttonationalprodukten.
            Under socialdemokratiska regeringar minskar andelen statsutgifter
            av BNP. Tänk på det Carl Bildt! Så var det under åren 1976 till
            1982, och så är det nu också.
          </note>
          <note>
            Det beror nog på att Socialdemokraterna har litet bättre hand
            med statsutgifterna, än en borgerlig regering.
          </note>
          <note>
            Problemet var inte finanspolitiken under 1980-
          </note>
          <note>
            talet. Problemet var avregleringen av kreditmarknaden, vilken
            ledde till en våldsam lånefinansierad konsumtion. I det avseendet
            skall
          </note>
          <note>
            Moderaterna inte svära sig fria. Om det var några som krävde
            avreglering och liberalisering av kapitalmarknaden, så var det
            Moderaterna.
          </note>
          <note>
            Men det var tre partier som försökte göra något åt detta. Det
            var Centern, Folkpartiet och
          </note>
          <note>
            Socialdemokraterna, som gick in och tog ansvar för åtstramningar.
            Alla dessa tre partier gick tillbaka i valet 1991. Vi fick faktiskt
            en negativ dom av väljarna då. När väljarna i dag ser tillbaka,
            tror jag emellertid att de inser att det var riktigt av dessa
            tre partier att fatta dessa impopulära beslut. Det förhållandet
            försökte faktiskt Moderaterna utnyttja. Moderaterna attackerade
            Folkpartiet och
          </note>
          <note>
            Centern för att de gjorde upp med
          </note>
          <note>
            Socialdemokraterna och för att vi gick in med de här åtstramningspaketen.
          </note>
          <note>
            Carl Bildt attackerar Allan Larsson när det gäller prognoser
            och bedömningar. Alla har vi väl svårt med att ställa prognoser.
            Men en gång har Carl
          </note>
          <note>
            Bildt faktiskt träffat rätt. Jag läste i Resumé, där
          </note>
          <note>
            Carl Bildt gjorde ett uttalande för några år sedan.
          </note>
          <note>
            Carl Bildt sade att Thatcher inte skulle fungera i
          </note>
          <note>
            Västtyskland, att Kohl inte skulle fungera i
          </note>
          <note>
            Storbritannien -- det är jag ganska övertygad om --, att ingen
            av dem skulle fungera i Sverige och att jag,
          </note>
          <note>
            Ingvar Carlsson, nog skulle vara en katastrof i båda länderna,
            kanske i alla tre. Det var en prognos som inte slog alldeles fel.
          </note>
          <note>
            Till slut vill jag ta upp de överenskommelser som vi har träffat.
            I dagens Svenska Dagblad finner man att Per Westerberg har tappat
            -- som jag ser det --
          </note>
          <note>
            respekten för uppgörelsen. Han säger att det nu återigen är dags
            att sälja företag och att regeringen tänker återuppta denna verksamhet
            oavsett vad
          </note>
          <note>
            Socialdemokraterna har för uppfattning. Jag vill ställa en direkt
            fråga, och jag hoppas att Carl Bildt utnyttjar tillfället. Det
            här är viktigt, och vi har utestående frågor. Kan Carl Bildt nu
            ge mig ett klart besked om huruvida uppgörelsen i fråga om utförsäljningar
            fortfarande gäller, eller inte? Vi skall ju, som Bengt Westerberg
            här har antytt, förhandla om eller tala om allvarliga problem
            för landet i framtiden. Det här är viktigt när det gäller hur
            jag skall kunna agera mot min riksdagsgrupp.
          </note>
          <note type="speaker">
            Anf. 25 Statsminister CARL BILDT (m):
          </note>
          <note>
            Fru talman! Det blev väl kanske så, att luften började gå ur
            oppositionsledaren när debatten började handla om de konkreta
            problemen i den ekonomiska politiken. Det går bra att stå i talarstolen
            och vara allmänt orerande, så länge talarordningen gör att man
            kan vara ensam på planen. Men när det krävs litet mer konkreta
            besked, blir det hela lätt litet futtigare.
          </note>
          <note>
            Jag skall inte i oändlighet föra debatten om 1980-
          </note>
          <note>
            talet. Det är bara litet tragiskt för socialdemokratin självt
            att man saknar denna förmåga till självinsikt om felet i den egna
            politiken. Som Ingvar Carlsson, med citatet ur en gammal intervju
            i Resumé, väl illustrerade tillhör jag inte dem som saknar förmåga
            till självironi, självkritik och ibland självinsikt.
          </note>
          <note>
            Insikten om och behovet av att också värdera sin egen politik
            är nyckeln för framgång för framtiden.
          </note>
          <note>
            Så länge socialdemokratin inte förmår att ta itu med sitt förflutna,
            kommer den heller aldrig att kunna forma framtiden. Jag skall
            inte göra ett större nummer av detta än vad som redan är gjort.
            Jag tyckte dock att det var närmast skakande att höra den här
            diskussionen, som Bengt Westerberg också tog upp -- och som i
            och för sig inte är ny -- om
          </note>
          <note>
            Ingvar Carlssons felbedömning av kommunismen och Sovjetväldet,
            där CIA beskylls. Har ett svagare försök till försvar av en allvarligare
            felbedömning någonsin presenterats i denna kammare?
          </note>
          <note>
            När vi skall gå framåt skall vi gå framåt med insikten om var
            problemen ligger, men också med öppenheten om hur vi skall gå
            vidare. Ingvar
          </note>
          <note>
            Carlsson ställde en konkret fråga till mig om hur det förhåller
            sig med de uppgörelser som vi har träffat.
          </note>
          <note>
            Han har ställt frågan många gånger tidigare, och han får samma
            svar: Regeringen står för dessa uppgörelser, för varje bokstav
            och varje ord -- inte mindre, men heller inte mer. Det vi har
            upplevt är något av socialdemokratiska försök att ständigt flytta
            fram positionerna, att tolka in i uppgörelserna något som inte
            ligger däri. Jag moraliserar inte över detta. Förmodligen hade
            jag uppträtt på exakt samma sätt såsom oppositionsledare. Jag
            vet att socialdemokratin via flygblad och internt har marknadsfört
            uppgörelsen på ett sätt som inte överensstämmer i alla delar med
            vad vi faktiskt har kommit överens om. Jag vet vilka problem som
            detta kan skapa i en riksdagsgrupp, i en partistyrelse och för
            en partiordförande.
          </note>
          <note>
            Mitt besked är entydigt: Regeringen står för varje bokstav, varje
            ord och varje mening. Regeringen står alltså för alla bokstäver,
            inte mindre men inte heller mer. Så sluter vi uppgörelser, och
            det tänker vi fortsätta att sträva efter. Allvaret i de problem
            som vi har när vi går över från 1980-talets misslyckande till
            1990-talets möjligher är så stort att det också kräver öppenheten
            för samverkan.
          </note>
          <note>
            Anf. 26 IAN WACHTMEISTER (nyd)
          </note>
          <note>
            replik:
          </note>
          <note>
            Herr talman! Jag hoppas inte att fru talmannen avgår.
          </note>
          <note>
            Medan budgetunderskottet och arbetslösheten ökar dyker den ena
            efter den andra upp och räddar landet. Det är på något sätt rörande,
            men det tycks inte hjälpa. Det är bara att läsa i tidningen dag
            för dag vad som sker.
          </note>
          <note>
            Jag har några frågor till statsministern. Jag tycker att regeringens
            Europapolitik är bra -- den behöver inte diskuteras. Men vi lever
            i en annan verklighet också, och vi lever famför allt i en värld.
            I vårt hörn av denna värld finns Östersjön, och på andra sidan
          </note>
          <note>
            Östersjön finns en del länder.
          </note>
          <note>
            Jag tror att vår Östeuropapolitik är utomordentligt viktig och
            väl i klass med Europapolitiken. De länder som ligger på andra
            sidan Östersjön är för all framtid våra grannländer -- vi glömde
            det ett tag.
          </note>
          <note>
            Det är inte alls bara problem, även om problemen är jättestora
            just nu. Det finns mycket stora möjligheter. De baltiska staterna
            plus Polen och
          </note>
          <note>
            Ryssland borde i förlängningen vara större handelspartner för
            Sverige än vad de nordiska länderna är. Vi skulle kunna exportera
            i storleksordningen 20 % till de länderna.
          </note>
          <note>
            Framtiden är alltså otroligt spännande och intressant där.
          </note>
          <note>
            Vad kan vi göra nu? Ja, vi kan aktivera vår hjälp dit och se
            till att de får exportkreditgarantier. Jag vill höra statsministerns
            kommentar på den punkten.
          </note>
          <note>
            Sedan skall jag ta upp en annan sak. Tänk så tyst det blir så
            fort man talar om partistöd och organisationsstöd, som berör hela
            gänget här! De som inte redan har gått ut blir alldeles tysta
            när man talar om det. Även om det inte är fråga om belopp på 100
            miljarder kronor, finns det någonting som heter att föregå med
            gott exempel. Jag skulle vilja höra vad statsministern säger om
            den saken.
          </note>
          <note>
            Jag kan ge ett litet tips i all välmening. Nu ryker, flyter eller
            rullar jättebelopp ut via vissa kanaler, via SIDA, Invandrarverket
            och AMS. Vad det nu handlar om är ''management'' från regeringens
            sida. Det gäller att verkligen se upp. Vi talar om belopp i storleksordningen
            100 miljarder kronor, i händerna på folk som inte alltid är så
            vana att administrera så mycket pengar.
          </note>
          <note>
            Till sist vill jag kommentera dialogen mellan
          </note>
          <note>
            Carlsson och Bildt, om det skall vara ett statsråd eller inte
            för invandrarpolitiken. Varför kan det inte vara ett statsråd
            som har hand om katastrofer och katastrofhjälp, både där och här,
            dvs.
          </note>
          <note>
            flyktinghjälp, FN-koordinering osv.?
          </note>
          <note>
            Därmed skulle man också uppnå något annat, nämligen att en person
            skulle kunna syssla med kulturen. Jag tror inte att det är så
            nu. Det kommer att bli mycket viktigt en vacker dag, när vi närmar
            oss Europa, att ta upp just kulturfrågorna på ett annat sätt än
            att baka ihop dem med någonting annat.
          </note>
          <note type="speaker">
            Anf. 27 Statsminister CARL BILDT (m):
          </note>
          <note>
            Herr talman! Jag skall snabbt göra några kommentarer till det
            som Ian Wachtmeister hade att säga.
          </note>
          <note>
            Det är trevligt att se honom iklädd propra gångkläder här i kammaren,
            i motsats till under en del uppträden som vi har haft den tveksamma
            förmånen att bevittna den senaste veckan.
          </note>
          <note>
            Jag delar helt och fullt uppfattningen att östpolitiken i vidaste
            bemärkelse är mycket viktig för Sveriges framtid. En av de saker
            som vi gjorde först var att sluta frihandelsavtal med Estland,
          </note>
          <note>
            Lettland och Litauen. Det gjorde vi som första västeuropeiska
            nation. Ingen annan var snabbare än Sverige att sluta frihandelsavtal.
            Ingen annan var generösare än Sverige när det gällde denna politik.
          </note>
          <note>
            Vi får då och då på regeringens bord ansökningar från olika företag,
            som säger att de är utsatta för illojal konkurrens då det dyker
            upp konkurrenskraftiga företag i Estland, Lettland och
          </note>
          <note>
            Litauen. De tycker att det är dumpning, att dessa länder har
            låga löner, att det är det ena eller andra.
          </note>
          <note>
            De vill att regeringen skall vidta åtgärder. Vi säger med stor
            konsekvens nej; detta är fri konkurrens.
          </note>
          <note>
            Det som är problem här är möjligheter för dem, och det är på
            sikt också möjligheter för utvecklingen av svensk industri och
            svensk företagsamhet.
          </note>
          <note>
            Jag kan nämna något om vad vi konkret gör. Den lettiske premiärministern
            Godmanis kommer hit på ett snabbt arbetsbesök på måndag -- sådana
            förekommer ofta -- och vi skall då diskutera bl.a.
          </note>
          <note>
            kreditgivning av olika slag. På den punkten kommer det att bli
            vissa intressanta öppningar under det kommande året, som jag hoppas
            skall vara av betydelse.
          </note>
          <note>
            Ian Wachtmeister säger att det behövs mer
          </note>
          <note>
            ''management'' när det gäller AMS och
          </note>
          <note>
            Invandrarverket. Det är inte helt fel. Det är viktigt att inse
            att varje verksamhet som vi tvingas expandera så snabbt som både
            arbetsmarknadspolitiken -- det är en exempellös expansion -- och
            flyktingmottagningen -- också det en exempellös expansion -- ställer
            strukturer och de personer som arbetar med detta inför ibland
            helt övermänskliga utmaningar. Det begås misstag, och de misstagen
            skall rättas till. När en verksamhet expanderar blir kraven ibland
            så stora att man hamnar i sådana här situationer.
          </note>
          <note>
            Jag vill gärna säga det, därför att jag har viss förståelse för
            Ian Wachtmeisters synpunkt, samtidigt som jag känner en betydande
            motvilja mot den personförföljelse mot Christina Rogestam som
            vi har sett från Ny demokratis sida under de senaste veckorna.
            Hon har på Sveriges svåraste och tuffaste jobb gjort en bra och
            hedervärd insats, längre än man kanske hade anledning att förvänta
            sig. Hon förtjänar säkert kritik på någon punkt --
          </note>
          <note>
            det gör vi alla -- men hon förtjänar också åskilligt av uppskattning
            och av tack.
          </note>
          <note>
            (Applåder)
          </note>
          <note>
            Anf. 28 IAN WACHTMEISTER (nyd)
          </note>
          <note>
            replik:
          </note>
          <note>
            Herr talman! Jag måste nog komplettera mina tidigare vänligheter
            till statsministern med en mindre vänlig kommentar. Jag tycker
            att hans uttalande om kläderna var dumt. Bildt är en internationell
            person, och jag hoppas att han inte gör sådana här uttalanden
            i Europaparlamentet eller på andra ställen, där folk går omkring
            klädda i kilt och allt möjligt. Det kunde se mycket illa ut.
          </note>
          <note>
            Jag beklagar givetvis om jag inte är tillräckligt grå och trist.
            Jag tänker inte bli det, så ni får väl ta upp detta omigen.
          </note>
          <note>
            Jag skall ta upp en fråga som är väsentlig, som inte har diskuterats
            här. I debatterna verkar det alltid som om allting kostar så mycket.
            Allting man skall göra kostar pengar. Då kallas det för reform.
          </note>
          <note>
            Allright!
          </note>
          <note>
            Jag vill påstå att ''the best things in life are free''.
          </note>
          <note>
            Det skall översättas i riksdagen, och det betyder att de bästa
            sakerna i världen är gratis.
          </note>
          <note>
            Vad är det då? Ja, det är t.ex. att ingripa mot det våld som
            förekommer i samhället. Det kostar ingenting. Att förbjuda vapeninnehav
            och tillåta polisen att granska detta kostar ingenting, men det
            räddar människoliv. Med den typiska attityd som politiker har
            måste det först dö 15--20 människor i köer till diskotek innan
            man gör någonting. Jag menar att man skall ingripa.
          </note>
          <note>
            Att ändra på praxis, t.ex. i fråga om något så perverst som att
            det hela tiden utdöms lägsta straff vid sexbrott, kostar heller
            ingenting. Jag vet att det inte är statsministern som gör det,
            men jag pekar bara på att det är en massa saker som inte kostar
            någonting.
          </note>
          <note>
            Att ingripa och att försvara demokratin, t.ex.
          </note>
          <note>
            förbjuda rasistiska organisationer, kostar heller ingenting,
            utom litet kurage att göra det. Vi har sett att kampen mot narkotikan
            var rätt framgångsrik i
          </note>
          <note>
            Sverige, därför att man tog i förhållandevis ordentligt. Det
            skall man göra i det här fallet också, innan det är för sent.
          </note>
          <note>
            Att sluta upp med dumheter, som folk- och bostadsräkningar --
            ni borde rodna, alla ni som hittade på det en gång i tiden --
            och FAS 90, kostar ingenting. Man sparar.
          </note>
          <note>
            Att utarbeta planer för hur man skall förhindra en okontrollerad
            invasion av ekonomiska flyktingar --
          </note>
          <note>
            som är på väg nu igen, denna gång från f.d.
          </note>
          <note>
            Sovjetunionen -- kostar nästan ingenting. Däremot kostar det
            hur mycket som helst att inte vidta sådana planerade åtgärder.
          </note>
          <note>
            Jag skulle vilja be statsministern att, utan att kommentera mina
            kläder, min slips eller mina kjolar, svara på dessa frågor.
          </note>
          <note>
            (Applåder)
          </note>
          <note type="speaker">
            Anf. 29 Statsminister CARL BILDT (m):
          </note>
          <note>
            Herr talman! Jag förstår inte att Ian Wachtmeister blir så upprörd
            bara för att jag ger honom en komplimang för de eleganta kläder
            som han är iklädd i dag. Vänlighet är något som jag tycker att
            vi skall anstränga oss för att ha mera av från denna talarstol.
          </note>
          <note>
            Ian Wachtmeister ber mig att kommentera en lång rad olika fenomen
            som gäller rättstryggheten och rättssäkerheten. Jag vill bara
            säga att jag och företrädare för det parti för vilket jag är partiledare
            har stått i denna talarstol och talat om vikten av lag och ordning,
            av återupprättandet av rättssamhället och av rättsstaten som grund
            för individens frihet och för demokrati, långt innan Ny demokrati
            var påtänkt som politiskt parti. Men detta är inte det enda svaret
            på frågan.
          </note>
          <note>
            En sak är att kräva åtgärder, och en annan är att faktiskt genomföra
            dem. Under Gun Hellsvik håller vi nu på med att steg för steg
            vidta åtgärder för att återupprätta respekten för rättsstaten
            och rättssamhället i detta ords vidare bemärkelse. Det innebär
            inte att jag eller någon annan kan lova att avskaffa brottsligheten
            i morgon. Det har jag inte lovat. Om någon skulle göra det, går
            det inte att tro på sådana löften. Jag tror dock inte att någon
            svävar i tvivelsmål om att vi har fått en annan kurs i politiken
            på den här punkten.
          </note>
          <note>
            Ian Wachtmeister säger att det finns många dumheter som vi borde
            ta itu med och att vi inte har gjort. Jag kan säga att regeringen
            bedriver ett dagligt arbete mot olika typer av mer eller mindre
            märkliga påfund, som vi stöter på när vi har att ta ansvar för
            Sverige. I går fattade vi, som bekant, beslut om att ge dispens
            för renen, härken, känd från TV, och ytterligare fyra tama renar
            att uppträda på Zinkensdamm i Stockholm i helgen.
          </note>
          <note>
            Enligt § 35 djurskyddsförordningen får man inte offentligt förevisa
            krokodiler, apor eller hjortar i städer. Lantbruksverket hade
            beslutat att renen är att anse som en hjort och därmed inte kunde
            få framföras offentligt.
          </note>
          <note>
            Frågan hänsköts till regeringen. Efter en ganska omfattande diskussion
            efter föredragning av jordbruksministern, beslöt vi att med ett
            separat regeringsbeslut ge tillstånd för renen, härken, och fyra
            andra tama renar att förevisas på
          </note>
          <note>
            Zinkensdamm i helgen. Jag kan också avslöja för denna kammare
            att vi handlade med stor vidsynthet. Vi upptäckte nämligen samtidigt
            att en brottslig gärning sannolikt hade begåtts. I
          </note>
          <note>
            skrivelsen med ansökan om tillstånd från
          </note>
          <note>
            Stockholms slakthushållningssällskap, som jag tror sköter dessa
            frågor, stod att renarna tidigare har uppträtt på marknad. Detta
            måste uppenbarligen ha skett i strid med gällande lag. Men vi
            beslutade oss för att se genom fingrarna med detta och låta renarna
            träda fram och julen få sitt. Det krävde en bestämd insats mot
            svensk byråkrati. Men regeringen vek inte på den punkten.
          </note>
          <note>
            (Applåder)
          </note>
          <note type="speaker">
            Anf. 30 LARS WERNER (v) replik:
          </note>
          <note>
            Herr talman! Det börjar bli en viss nivå på debatten nu. Jag
            skall bara förlänga den litet grand. Jag har fått hjälp över blockgränserna
            när det gäller slutet på dikten om prinsessan Rosenknopp. De två
            sista raderna lyder: Om jag här länge stannar, jag tror att hon
            mig bannar. Det tror jag också. Jag tror att hon är lika klok
            som svenska folket. Därför bör Bengt
          </note>
          <note>
            Westerberg få gå. Han skall ha korgen, men han får behålla konten.
          </note>
          <note>
            Tack för de varma orden, Carl Bildt. Jag tänkte ett tag att man
            kanske skulle avgå litet oftare. Och ett tag när jag kände blomdofterna
            trodde jag att jag låg på lit de parade på Skogskyrkogården. Men
            så illa är det inte. Det kan jag garantera. Skämt åsido -- varmt
            tack!
          </note>
          <note>
            Carl Bildt säger att jag bara har administrerat eländes elände.
            Jag förstår att Carl Bildt känner sig särskilt hemma i det sammanhanget
            i dessa dagar.
          </note>
          <note>
            Han talar med stor erfarenhet, men man kan bli avtackad så också.
          </note>
          <note>
            Jag har en konkret fråga om EG-samarbetet som jag tidigare ställde
            till Ingvar Carlsson. Nu ställer jag den till Carl Bildt såsom
            regeringschef.
          </note>
          <note>
            Eftersom danskarna har fått igenom sina undantag har Centerpartiet
            tagit upp frågan och sagt att
          </note>
          <note>
            Sverige bör ställa vissa bestämda krav i medlemsförhandlingarna.
            Det gäller bl.a. att
          </note>
          <note>
            Sverige skall säga bestämt nej till försvarssamarbetet. Centern
            kallar sin förhandlingslinje för en kravlinje och påstår att de
            övriga partierna i regeringen står för en anpassningslinje. Delar
            Carl Bildt den uppfattningen?
          </note>
          <note>
            För några dagar sedan läste jag en intervju med Ulf
          </note>
          <note>
            Dinkelspiel, där han säger att Centerns krav vad gäller försvarspolitiken
            inte utgör något problem, eftersom detta inte regleras av Maastrichtavtalet.
          </note>
          <note>
            Är det inte litet aningslöst uttryckt? Carl Bildt känner Poul
            Schlüter i Danmark mycket väl. Är det inte anmärkningsvärt att
            Poul Schlüter har förhandlat sig till detta undantag i
          </note>
          <note>
            Maastrichtavtalet om det inte fanns någon orsak?
          </note>
          <note>
            Har han gjort det bara för att han tyckte att det var roligt?
            Poul Schlüter och Uffe Ellemann-Jensen har dessutom visat sig
            vara glädjestrålande glada för att de har fått igenom detta krav.
          </note>
          <note>
            I sin drygt 13-sidiga kravlista ifrågasätter Centern också det
            monetära samarbetet. Det tycker jag att man gör rätt i. Men jag
            tycker att det är rimligt att statsministern berättar vilken linje
            regeringen tänker följa i dessa förhandlingar. Är det Centerns
            kravlinje eller är det den anpassningslinje som
          </note>
          <note>
            Centern påstår att ett par andra partier följer?
          </note>
          <note type="speaker">
            Anf. 31 Statsminister CARL BILDT (m):
          </note>
          <note>
            Herr talman! Jag vill bara säga till Lars Werner att jag inte
            har några som helst krav på att han skall avgå vare sig nu eller
            litet oftare. De kraven kan som bekant framför allt hänföras till
            andra delar av det politiska spektrat. Lars Werner vet mycket
            väl vad jag talar om.
          </note>
          <note>
            Lars Werner ställde några frågor angående EG-
          </note>
          <note>
            politiken. Ärliga frågor förtjänar ärliga svar. Jag skall försöka
            svara på frågorna så långt tiden tillåter.
          </note>
          <note>
            Det är helt självklart att vi skall ställa krav. Det handlar
            inte bara om att ställa krav under medlemskapsförhandlingarna.
            Vi måste också vara beredda att ställa krav när Sverige har blivit
            medlem. Vi går in i detta samarbete just för att vi skall få bättre
            möjligheter att tillgodose våra nationella intressen i olika sammanhang.
            Gränslösa problem -- arbetslöshet, miljöförstöring och en del
            sociala problem --, kräver gränslösa lösningar inför morgondagen.
            För att kunna åstadkomma sådana lösningar krävs det ofta att man
            ställer krav, innan man har blivit medlem och framför allt efter
            det att man har blivit medlem.
          </note>
          <note>
            Vi har fört omfattande samtal mellan riksdagens partier om detta.
            Ulf Dinkelspiel redovisade från denna talarstol den 8 oktober
            å regeringens vägnar och efter samråd med framför allt
          </note>
          <note>
            Socialdemokraterna inriktningen av förhandlingsuppläggningen
            och de krav som vi avser att ställa. Detta är och förblir basen
            för den svenska politiken inför de förhandlingar som nu förestår.
          </note>
          <note>
            Jag tycker att det finns all anledning att gratulera
          </note>
          <note>
            Danmark, Poul Schlüter och de partier som står bakom den s.k.
            nationella kompromissen till att man har lyckats få förklaringar
            och beslut som möter den oro som fanns och finns i Danmark och
            som kom till uttryck i folkomröstningsresultatet den 2 juni. Det
            är en dansk lösning för Danmark utifrån danska önskemål. Vi skall
            ha en svensk lösning utifrån svenska önskemål.
          </note>
          <note>
            När detta är sagt, är det också viktigt att påpeka att en del
            av de förklaringar som Danmark har fått självfallet också påverkar
            oss. Det gäller t.ex.
          </note>
          <note>
            försvarspolitiken. Låt mig med talmannens tillstånd citera på
            engelska, om försvaret, ur det beslut som har fattats: ''The heads
            of state and government note that in response to the invitation
            from the
          </note>
          <note>
            Western European Union, Denmark has become observer to that organisation.
            They also note that nothing in the treaty on the European Union
            commits Denmark to become a member of the
          </note>
          <note>
            Western European Union.''
          </note>
          <note>
            Det gäller för Danmark, och det gäller för oss.
          </note>
          <note>
            Valet -- hur vi skall göra denna anknytning -- ligger helt och
            hållet på oss själva.
          </note>
          <note>
            När det gäller det ekonomiska och monetära samarbetet vill jag
            säga: Låt oss föra den diskussionen vidare! Men det har varit
            vår politik, och är min uppfattning, att vi om några -- som litet
            utsatt land -- har allt intresse av att söka den trygghet som
            ligger i stabiliteten i ett monetärt samarbete i Europa.
          </note>
          <note>
            Har vi inte upplevt något annat denna höst, så har vi upplevt
            de negativa effekterna av monetär instabilitet i Västeuropa. Allt
            vi kan göra för att bidra till framväxten av en ekonomisk och
            monetär union bör vi göra. Det är där vi kan få den ekonomiska
            och valutamässiga stabilitet och trygghet som vi nog alla under
            hösten har längtat efter.
          </note>
          <note type="speaker">
            Anf. 32 TREDJE VICE TALMANNEN:
          </note>
          <note>
            Citatet kommer i enlighet med praxis inom EG att översättas i
            protokollet.
          </note>
          <note>
            Översättning: ''Stats- och regeringscheferna noterar att som
            svar på inbjudan från
          </note>
          <note>
            Västeuropeiska Unionen har Danmark blivit observatör i organisationen.
            De noterar också att ingenting i avtalet om Europeiska Unionen
            --
          </note>
          <note>
            Maastrichtavtalet -- tvingar Danmark eller något annat land att
            bli medlem i Västeuropeiska
          </note>
          <note>
            Unionen.''
          </note>
          <note type="speaker">
            Anf. 33 LARS WERNER (v) replik:
          </note>
          <note>
            Herr talman! Litet klarare blev det efter statsministerns senaste
            inlägg, men inte så mycket.
          </note>
          <note>
            Jag anser fortfarande att regeringen med Carl Bildt i spetsen
            har valt -- och väljer -- att ligga lågt, på gränsen till underkastelse.
            Man bortser från, eller låtsas inte om, de reella problem som
            ju finns även för de mest entusiastiska EG-anhängarna.
          </note>
          <note>
            Finns det inte skrivet att det skall vara särskilda och bindande
            försäkringar om Sveriges möjligheter att politiskt och legalt
            fullfölja de åtaganden som gäller om EU upprättar ett gemensamt
            försvar? Jo, visst finns det skrivet, och det kan väl inte vara
            alldeles enkelt att komma förbi detta. De här kraven existerar
            och fungerar.
          </note>
          <note>
            Så säger statsministern: Vi skall ha en svensk lösning. Då måste
            jag ställa frågan: Innebär det att
          </note>
          <note>
            Danmark, som tillhör NATO, skall ha mindre bindande regler än
            det alliansfria Sverige skall ha i förhållande till EG eller EU?
            Är det detta, Carl
          </note>
          <note>
            Bildt, som är den svenska linjen?
          </note>
          <note type="speaker">
            Anf. 34 Statsminister CARL BILDT (m):
          </note>
          <note>
            Herr talman! Nej, det är inte den svenska linjen, av lätt insedda
            skäl. Men jag tror, Lars Werner, att det är farligt att dra för
            mycket paralleller mellan
          </note>
          <note>
            Danmark och Sverige. Danmark är de facto medlem i ett gemensamt
            försvar, medlem i en organisation som heter NATO, där man har
            totalt integrerade stridskrafter, totalt integrerad operativ planläggning,
            totalt integrerade stabs- och kommandosystem. Det är, med alla
            rimliga mått, ett gemensamt försvar.
          </note>
          <note>
            Sedan har det funnits -- och finns -- i Danmark en vilja att
            ta det litet långsamt när det gäller framväxten av den västeuropeiska
            unionen. EG har sagt att detta är ett beslut som Danmark har att
            fatta självt.
          </note>
          <note>
            Det beskedet från EG är inte bara säkerhetspolitiskt betydelsefullt
            utan visar ånyo att
          </note>
          <note>
            EG är en sammanslutning av nationalstater, där det finns starka
            överstatliga inslag men där det ytterst är nationalstaterna som
            runt det europeiska rådsbordet fattar besluten. Där kan Danmark
            hävda sin rätt, och där kan vi hävda vår rätt. Men vill vi inte
            vara med runt det europeiska rådsbordet och hävda Sveriges intressen,
            då skall vi inte inbilla oss att någon annan kommer att göra det.
          </note>
          <note>
            Låt mig sedan säga, när det gäller utrikes- och säkerhetspolitiken,
            att det är alldeles självklart att
          </note>
          <note>
            Sverige i det nya europeiska läge som vi kommit in i har all
            anledning att aktivt delta i utformningen av en gemensam utrikes-
            och säkerhetspolitik. Vi kan inte isolera oss från sammanbrottet
            och bestialiteten nere i Jugoslavien. Vi kan inte isolera oss
            från sociala problem och flyktingvågor som kan komma från Östeuropa,
            eller från social och ekonomisk misär i de länder som följde de
            råd Lars
          </note>
          <note>
            Werner i början av sin politiska karriär stod bakom.
          </note>
          <note>
            Vi har en skyldighet att vara med och gemensamt ta ansvar, och
            därför också att vara med i gemensam europeisk utrikes- och säkerhetspolitik.
            Därvidlag är det värt att notera att Sverige nu spelar en påtaglig
            central och viktig roll.
          </note>
          <note>
            Nu skall jag inte, i denna Lars Werners sista riksdagsdebatt,
            ställa den fråga jag annars så gärna skulle vilja ställa, nämligen:
            Har Vänsterpartiet över huvud taget något alternativ för Sveriges
            framtid annat än isolering, marginalisering och ställning som
            randstat som sjunker ner i allt djupare ekonomiska problem? Den
            debatten kommer vi att ha all anledning att föra med Lars Werners
            efterträdare. Nu tackar vi för denna debatt, och jag hoppas att
            Lars Werner blir nöjd med beskedet.
          </note>
          <note>
            Anf. 35 Socialminister BENGT
          </note>
          <note type="speaker">
            WESTERBERG (fp):
          </note>
          <note>
            Herr talman! Sverige är för närvarande inne i ett historiskt
            skede. Jag är övertygad om att man i historieböckerna i framtiden
            kommer att beskriva slutet av 80-talet och början av 90-talet
            som ett avgörande brytningsskede i den svenska utvecklingen. Då
            tänker jag inte så mycket på det regeringsskifte som vi hade förra
            året och vad som kan komma att hända i det avseendet på den politiska
            arenan framöver, utan på de stora förändringar som är på gång
            i det svenska samhället. Vi har stora ekonomiska problem, som
            kommer att framtvinga mycket stora förändringar.
          </note>
          <note>
            Vi står inför EG-medlemskap. Stora förändringar är på gång inom
            hela välfärdssystemet.
          </note>
          <note>
            Jag skulle vilja påstå att det är tre utmaningar som vi politiker
            står inför och som är viktigare och större än andra.
          </note>
          <note>
            Den första är naturligtvis det som har dominerat dagens debatt,
            nämligen att sanera svensk ekonomi, att se till att vi långsiktigt
            kan klara sysselsättning och välfärd i Sverige.
          </note>
          <note>
            Den svåraste delen i den här uppgiften för oss politiker är givetvis
            att få balans i de offentliga finanserna. Vi släpar med oss betydande
            problem från 80-talet in i 90-talet, problem som kommer att visa
            sig vara utomordentligt svåra att lösa. Det kommer att krävas
            både fantasi och kompetens från politiskt håll för att vi skall
            kunna klara det. Vi tog en del viktiga steg i samband med krisuppgörelserna
            i höstas med
          </note>
          <note>
            Socialdemokraterna, men det kommer att visa sig att de inte räcker
            för att vi skall nå den balans som vi alla eftersträvar.
          </note>
          <note>
            En annan del i uppgiften är naturligtvis att skapa förutsättningar
            för ett expanderande näringsliv.
          </note>
          <note>
            När man ser tillbaka på politiken under 70- och 80-
          </note>
          <note>
            tal och funderar över vad som var felet, varför det inte gick
            bättre än det gjorde för de svenska företagen under den här perioden,
            så tror jag att en viktig faktor är att svensk socialdemokrati,
            under lång tid i varje fall, hade utomordentligt svårt att acceptera
            att näringsliv -- företag -- för att fungera måste få ge vinst.
            Vi vet hur varje period av hyggliga vinster för näringslivet har
            lett till att man har skapat speciella fonder, sytt in vinsterna
            eller lagt beslag på vinsterna genom engångsbeskattning och s.k.
            frivilliga bidrag från banker till forskning osv. Jag tror att
            vi måste acceptera att det går upp och ner i näringslivet. Just
            nu är det stora problem.
          </note>
          <note>
            Men nästa gång det går bra för näringslivet -- och sådana perioder
            kommer naturligtvis också -- skall vi låta näringslivet förvalta
            sina vinster för att skapa bättre beredskap för nya perioder av
            nedgångar.
          </note>
          <note>
            Den andra utmaningen är att trots de ekonomiska svårigheterna
            förnya välfärden. Det är i dag många människor som hör av sig
            till mig i min egenskap av socialminister och uttrycker sin starka
            oro för det som nu sker i landet, inte minst ute i våra kommuner.
            Och jag förstår dem, för det är kärvt ute i kommunerna; det är
            besvärligt för många människor. Men det handlar naturligtvis inte
            bara om vilja eller ovilja. Vi kan inte trolla bort de här problemen.
            Sverige har på grund av den ekonomiska utvecklingen, och nu också
            på grund av nedskrivningen av kronan, blivit fattigare. Det är
            många som känner av det, och det måste dess värre vara på det
            sättet.
          </note>
          <note>
            Men trots svårigheterna vill jag påstå att visionernas tid inte
            är förbi när det gäller välfärdspolitiken. Det går att förbättra
            och förnya välfärden genom att använda resurserna effektivare.
            Det går att få mer valuta för skattepengarna.
          </note>
          <note>
            Ingvar Carlsson nämnde tidigare sjukvård och äldreomsorg och
            att många människor känner oro för utvecklingen på dessa områden.
            Ja, det finns säkert många som gör det. Men samtidigt vill jag
            peka på att det trots den ekonomiska krisen också sker stora förbättringar
            på de här områdena.
          </note>
          <note>
            Vi införde vid förra årsskiftet en särskild vårdgaranti på sjukvårdens
            område för ett antal diagnoser. Det har fungerat mycket bra under
            det här året. En del av de problem som sysselsatte oss för ett
            år sedan, operationsköer och behandlingsköer, finns praktiskt
            taget inte i dag på de här olika områdena.
          </note>
          <note>
            Samma sak gäller för äldreomsorgen. Det sker, trots svårigheterna
            i kommunerna, en väldig expansion inom äldreomsorgen. Fler människor
            får bättre boendealternativ, och detta är en positiv utveckling,
            även om väldigt mycket självfallet återstår att göra.
          </note>
          <note>
            Välfärdsstatens utbyggnad i Sverige under de senaste 20 åren
            är nära förknippad med kvinnornas frigörelse. I dag finns det
            också många kvinnor som känner sig hotade. Det är ingen tillfällighet
            att det har bildats ett kvinnoparti och att det skapas kvinnliga
            nätverk på olika håll runt om i landet.
          </note>
          <note>
            De hot som dessa kvinnor ser framför sig är av olika slag. Ett
            hot är naturligtvis verkligheten, de ekonomiska problemen. Kvinnorna
            känner stark oro för att de nödvändiga nedskärningarna, besparingarna
            och budgetförstärkningarna skall gå ut över dem, att de skall
            skada deras intressen. Det hotet kan vi undanröja genom att genomföra
            nödvändiga åtgärder och på nytt få balans och god utveckling i
            svensk ekonomi.
          </note>
          <note>
            Det finns också ett annat hot, nämligen den ideologiska konservatismen,
            som inte nödvändigtvis är bunden till något visst parti utan finns
            på ganska många håll, både i Sverige och i andra länder. I USA
            pågår t.ex. just nu en mycket intensiv debatt om detta.
          </note>
          <note>
            Det finns i dag allt fler, enskilda personer och debattörer,
            som mer eller mindre öppet talar om att vi inte har råd att ha
            en välfärdsstat i Sverige och i andra länder. Många av dem förutsätter,
            mer eller mindra öppet, att det är kvinnorna som åter genom obetalt
            arbete skall ta över ansvaret för barn, äldreomsorg och mycket
            annat.
          </note>
          <note>
            Kvinnornas frigörelse tillhör enligt min mening de största och
            viktigaste framstegen i den mänskliga civilisationens utveckling.
            Vi liberaler kommer inte att acceptera några steg tillbaka i denna
            utveckling.
          </note>
          <note>
            Visst har vi råd med välfärd, i synnerhet i ett av världens allra
            rikaste länder. Jag menar att det nu, i början på 90-talet, tvärtom
            är dags för en ny offensiv för jämställdhet.
          </note>
          <note>
            Den tredje utmaningen som vi står inför är naturligtvis utvecklingen
            i Europa och Sveriges relationer till den europeiska gemenskapen.
          </note>
          <note>
            Sverige bör enligt vår uppfattning bli medlem i EG.
          </note>
          <note>
            Vi som tycker det är i dag i ett opinionsmässigt underläge. Det
            största problemet i det sammanhanget -- det är ingen hemlighet
            -- är naturligtvis situationen inom socialdemokratin, där ungefär
            85 % av väljarna har en annan uppfattning än partiledningen. Ingvar
            Carlsson har trots sina förtjänstfulla insatser på detta område
            inte förmått -- i varje fall inte ännu -- att få de sina med sig.
            Det är väldigt viktigt att han lyckas med det.
          </note>
          <note>
            Kan vi i någon mån hjälpa till från andra partier skall vi naturligtvis
            också försöka göra det.
          </note>
          <note>
            Jag menar att en central uppgift under de kommande två åren för
            oss som förespråkar svenskt medlemskap i EG är att övertyga en
            majoritet i Sverige om att det är bättre att Sverige är med än
            att vi står utanför. Att jag säger det beror inte på att vi tycker
            att allting är bra i EG eller i de enskilda EG-länderna. Det finns
            mycket vi är kritiska emot, mycket vi vill ändra på, både i EG-
          </note>
          <note>
            länder och i EG som sådant.
          </note>
          <note>
            Det är två andra skäl som gör att vi tycker att
          </note>
          <note>
            Sverige skall bli medlem i EG. Dels handlar det om jobben, att
            vi i framtiden skall kunna konkurrera om investeringar. Det är
            svårt att föreställa sig varför ett japanskt företag, ett amerikanskt
            företag, ett företag från något europeiskt land inom
          </note>
          <note>
            Gemenskapen eller för den delen ett svenskt internationellt företag
            i framtiden skulle välja att göra investeringar i Sverige om vi
            står utanför EG.
          </note>
          <note>
            Jag tror att det pris vi skulle få betala för ett utanförskap
            skulle bli utomordentligt högt, och det skulle naturligtvis ytterst,
            på det ena eller andra sättet, gå ut över jobben och välfärden
            i Sverige.
          </note>
          <note>
            De ekonomiska skälen talar alltså klart för ett svenskt EG-medlemskap.
          </note>
          <note>
            Det andra viktiga skälet är demokratin. Det är viktigt för oss
            i Sverige att kunna påverka utvecklingen i Europa. Det är viktigt,
            eftersom de beslut som kommer att fattas i EG berör oss.
          </note>
          <note>
            Därför skall vi påverka besluten. Det är också viktigt att vi,
            som ett avancerat välfärds- och industriland, har möjlighet att
            påverka beslut som berör hela Europa, att vi inte sitter vid sidan
            om och ser de besluten fattas. Det är det andra tunga skälet för
            att Sverige skall söka medlemskap i EG.
          </note>
          <note>
            Herr talman! Alla dessa tre utmaningar gör det rimligt att säga
            att Sverige står inför ett historiskt oerhört viktigt skede. Jag
            skulle vilja påstå att det är ett avgörande skede. Man kommer
            när man skall beskriva vår historia att konstatera att de vägval
            vi gjorde under de här åren var av helt avgörande betydelse.
          </note>
          <note>
            Det ligger kanske i politiska partiers natur att ägna sig väldigt
            mycket åt internt arbete, att förnya program, att söka nya utmaningar,
            se de problem som ligger bakom knuten, upptäcka nya problem och
            kanske ibland att söka strid med andra partier för stridens egen
            skull, därför att just debatten är en del av livsluften i en demokrati
            och också för de politiska partierna.
          </note>
          <note>
            Men just nu är detta kanske det vi minst av allt behöver. De
            uppgifter som ligger framför oss och som redan står på dagordningen
            är så otroligt stora, att de kommer att kräva all koncentration
            och allt engagemang och -- vill jag hävda -- en bred samverkan
            mellan krafter med likartade värderingar. Men självfallet är det
            också viktiga steg, som kan komma att inbjuda till mycket av ideologisk
            kamp och ideologisk debatt. Tro därför ingalunda att mitt tal
            om samverkan leder till slutsatsen att ideologierna nu skulle
            vara döda.
          </note>
          <note>
            Samverkan behövs mellan de krafter som är beredda att göra de
            nödvändiga och -- det vet vi alla -- mycket svåra ekonomisk-politiska
            prioriteringarna. Att prioritera är just ett uttryck för värderingar.
            Att upprätta långa önskelistor på vad man vill uträtta eller att
            säga att allting skall vara precis som det är, det är ganska lätt,
            och det kräver heller inte särskilt mycket av värderingar.
          </note>
          <note>
            Men att eliminera ett strukturellt budgetunderskott, som är 50
            miljarder eller 100
          </note>
          <note>
            miljarder eller någonstans däremellan, det kommer att kräva mycket
            tydliga värderingar.
          </note>
          <note>
            Det kommer -- som vi skrev på en valaffisch för några år sedan
            -- att krävas ''både hjärta och hjärna'' för att klara den här
            uppgiften. Det kommer att krävas tuffa nedskärningar. Jag tror
            att det också kommer att krävas inkomstförstärkningar. Men mitt
            i allt detta krävs också förmågan att peka ut de satsningar som
            är nödvändiga för att få i gång näringslivet --
          </note>
          <note>
            naturligtvis -- men också för att skydda de människor som är
            i störst behov av skydd, de mest utsatta, t.ex. de funktionshindrade
            och en del utsatta barn.
          </note>
          <note>
            För oss liberaler känns det tillfredsställande att få medverka
            i en regering som i mycket hög grad delar denna ambition.
          </note>
          <note>
            Samverkan behövs också mellan dem som vill arbeta för ökad och
            inte minskad jämställdhet. Som jag sade, ser jag på den punkten
            framför mig att vi framöver kommer att få en mycket tydlig ideologisk
            debatt. Jag för i all blygsamhet just nu en diskussion med en
            ledarskribent i Svenska Dagbladet, som bara är en exponent för
            vad jag skulle vilja den kalla den svartsyn i fråga om kvinnor
            och jämställdhet som vi börjar se allt fler tecken på i debatten
            också i Sverige.
          </note>
          <note>
            Samverkan behövs mellan dem som vill utsträcka solidariteten
            till att inte bara gälla svenskar emellan, i försvaret för svenskt
            medlemskap i EG
          </note>
          <note>
            och för en generös biståndspolitik. Samverkan behövs inte minst
            i försvaret för grundläggande demokratiska värden, som tolerans
            mot dem som på olika sätt är annorlunda.
          </note>
          <note>
            Låt mig i det sammanhanget bemöta Ingvar
          </note>
          <note>
            Carlsson, som tyckte att det behövs en person som är invandrarminister
            på heltid. Bakom hans ord låg ett slags förtäckt anklagelse, att
            den invandrarminister vi har, Birgit Friggebo, av tidsskäl eller
            andra prioriteringsskäl inte skulle ha gjort allt det som skulle
            kunna göras för att hantera den situation vi nu har i Sverige
            när det gäller flyktingarna. Jag vill med all bestämdhet säga
            att så inte är fallet. All den tid som har behövts för detta jobb
            har Birgit Friggebo lagt ner på det jobbet. Har hon försummat
            någonting, så har det möjligen varit något annat område. Men detta
            område har hon lagt ner all tid som behövs på. Hon har också åstadkommit
            väldigt mycket, och ännu mer kommer i form av utredningar och
            förslag från regeringens sida.
          </note>
          <note>
            För oss liberaler, herr talman, känns 1990-talet som ett ovanligt
            spännande och viktigt årtionde. För min egen del är jag helt övertygad
            om att liberala värderingar och liberal politik, marknadsekonomi,
            ansvarsfull ekonomisk politik, generell välfärd, jämställdhet,
            solidaritet och tolerans hör framtiden till. Men jag vet också
            att det finns krafter som drar åt andra håll och som gör att de
            här liberala värdena är hotade. Det manar oss till kamp.
          </note>
          <note>
            Låt mig till sist, herr talman, få önska mina kamrater här i
            riksdagen en riktigt god jul. Det är naturligtvis inte alldeles
            lätt att fira jul i ett läge när situationen i Jugoslavien, Somalia
            och på andra håll i världen når ända in i vardagsrummen. Det manar
            till ödmjukhet och tacksamhet och till att vi efter vår egen julvila
            skall fortsätta att göra allt vi kan för att människorna också
            där skall få en fridfullare tillvaro.
          </note>
          <note>
            (Applåder)
          </note>
          <note>
            Anf. 36 IAN WACHTMEISTER (nyd)
          </note>
          <note>
            replik:
          </note>
          <note>
            Herr talman! I nästa kapitel i fallet Bengt
          </note>
          <note>
            Westerberg kan jag konstatera att vi är överens vad gäller EG-frågorna,
            att vi tydligen båda vill ha en fri radio och att vi vill stärka
            Sveriges ekonomi. Det är ju bra.
          </note>
          <note>
            Jag skulle dock vilja höra Bengt Westerbergs egen syn på räntepolitiken,
            för den är det viktigaste av alltihop i det här sammanhanget,
            om vi inte skall få se att Sverige stannar.
          </note>
          <note>
            Amiral Bildt, som gärna brukar uttala sig i marina termer, kommer
            att då kunna ställa sig frågan: Var går den här båten på grund
            av?
          </note>
          <note>
            Men jag skulle vilja komma in på det som måste bli ett systemskifte.
            De s.k. reformer, som tidigare regeringar och riksdagar genomfört
            under stort självberöm och med stor självgodhet, avslöjas ju nu.
          </note>
          <note>
            Det blev inte pensionsbrev -- det blev kedjebrev i stället. Nu
            arbetar man med ett nytt pensionssystem, och det kommer att krävas
            en utomordentlig realism, som jag inte är säker på existerar hos
            dagens politiker. Jag är däremot, tyvärr, helt säker på att den
            inte existerar hos de kravmaskiner som tror att välstånd uppstår
            genom att man kräver det.
          </note>
          <note>
            Sedan har vi socialförsäkringssystemen, som måste slås ihop,
            vilket vi föreslog i ett mycket väl genomtänkt förslag för cirka
            ett år sedan.
          </note>
          <note>
            Sjukskrivning, vård av sjukt barn, arbetsskada, arbetslöshet,
            garantilön vid konkurser -- alltihop måste in i samma system,
            där det inte finns en möjlighet att få full ersättning utom när
            man arbetar, och där man skiljer på dem som är passivt frånvarande
            och dem som aktivt försöker komma tillbaka. Det är sådana här
            trappor som man nu börjar tala om.
          </note>
          <note>
            Jag är övertygad om att folk är med på att ge mer till dem som
            arbetar, att det finns en morot. Det är väl inte så särskilt märkvärdigt.
            Även en sjuk människa, tror jag, unnar den som arbetar något slags
            dricks för det -- 10--20% är vad det handlar om.
          </note>
          <note>
            Långsamt verkar regeringen vara på väg åt vårt håll. Givetvis
            väntar jag mig inte att man medger det. Vi kommer förmodligen
            att få en dementi här.
          </note>
          <note>
            Vi själva kommer dock att utarbeta en budget och visa hur det
            skulle se ut om man balanserade budgeten i dag, dvs. hur det egentligen
            skulle se ut om vi levde efter våra tillgångar här i Sverige.
            Jag skall be att få återkomma till det i januari. Det blir nog
            inte så roligt att se.
          </note>
          <note>
            I en framtida svensk modell måste vi ha raka rör till plånboken,
            på det viset att om man betalar till pensionen så betalar man
            just till pensionen, som är en pension till en själv. Men det
            måste också vara garanterat att de som har det sämst ställt får
            hjälp --
          </note>
          <note>
            gamla, sjuka, handikappade. Därför måste vi skilja på avgifter
            och skatter.
          </note>
          <note>
            De som har det hyggligt skall givetvis inte ha bidrag. Barnbidragen
            måste behovsprövas. Och vi kan inte ha föräldrapenning, kommunal
            barnomsorg, vårdnadsersättning, ersättning för vård av sjukt barn
            och barnbidrag. Vi måste även där ha ett enda system, och jag
            vill gärna höra vad
          </note>
          <note>
            Bengt Westerberg säger om detta.
          </note>
          <note>
            Anf. 37 Socialminister BENGT
          </note>
          <note type="speaker">
            WESTERBERG (fp):
          </note>
          <note>
            Herr talman! Jag är inte helt på det klara med vad
          </note>
          <note>
            Ian Wachtmeister frågade om förutom räntepolitiken, där min uppfattning
            naturligtvis sammanfaller med regeringens.
          </note>
          <note>
            Jag uppfattade ändå att han på slutet försökte komma in på frågan
            om vi skall ha en generell välfärdspolitik eller en som är mer
            selektiv, mer riktad. Där är mitt svar att jag tycker det är oerhört
            centralt att slå vakt om en generell välfärdspolitik.
          </note>
          <note>
            Det finns många nackdelar med en riktad politik.
          </note>
          <note>
            Jag var i Paris på ett socialministermöte med
          </note>
          <note>
            OECD för ett par veckor sedan. Där diskuterades denna fråga en
            hel del. Det var intressant att höra de socialministrar som kom
            från länder med en mer selektiv välfärdspolitik berätta vilka
            problem det innebär i t.ex. Australien och Nya Zeeland.
          </note>
          <note>
            De var mycket förvånade när en del arbetsgivarrepresentanter
            som vi träffade talade om det och sade, att ett av de mål de ville
            uppnå var ett enklare system. De sade att det kan finnas förtjänster
            med en mer selektiv politik av det slag man har i Nya Zeeland
            och Australien, men enklare är det inte. Det kräver mer byråkrati,
            mer administration. Man måste ha folk som tar reda på vilka som
            skall få bidragen, hur mycket de skall få och när bidragen skall
            trappas av. Det kräver oerhört mycket kontroller för att utöva
            den här selektiva välfärdspolitiken.
          </note>
          <note>
            Men det har också andra nackdelar. Jag har lagt ned en mycket
            stor del av min politiskt aktiva tid på att försöka driva fram
            en skattereform i Sverige. Jag tyckte det var ett mycket allvarligt
            problem i det gamla skattesystemet att vi hade höga marginalskatter.
            Jag tror nämligen att det är negativt i en rad olika avseenden
            för människors lust och benägenhet att arbeta. Jag tror att det
            påverkar lönerörelsen negativt osv. Därför vill jag inte ha ett
            välfärdssystem som bakvägen ger oss tillbaka de höga marginaleffekterna.
            Men det är precis vad resultatet blir om man börjar behovspröva
            barnbidrag och en rad andra förmåner, som Ian Wachtmeister talar
            om. Det blir ökade marginaleffekter, som då skall läggas ovanpå
            de marginaleffekter som naturligtvis fortfarande finns kvar i
            skattesystemet.
          </note>
          <note>
            Vi har haft ett förslag om stödet till ensamföräldrar ute på
            remiss under den gångna sommaren. Det är ett av de mera tekniskt
            komplicerade systemen, med problem som vi måste kunna lösa på
            något sätt.
          </note>
          <note>
            Utredningen hade förslagit ett inkomstprövat stöd för att man
            skulle kunna koncentrera stödet till de personer som har mycket
            låga inkomster. Men mycket riktigt blir följden mycket höga marginaleffekter.
            Om man skulle följa utredningens förslag skulle t.ex. ensamstående
            mammor få marginaleffekter på 75 %, kanske ibland 80 %. Detta
            sker genom att man på en enda punkt genomför ett inkomstprövat
            system. Skulle man ovanpå det behovspröva barnbidragen skulle
            situationen ytterligare förvärras.
          </note>
          <note>
            Av alla dessa skäl -- att det blir administrativt byråkratiskt
            krångligt och marginaleffekterna -- så avvisar vi bestämt detta
            förslag och tänker fortsätta att föra en generell välfärdspolitik.
          </note>
          <note>
            Anf. 38 IAN WACHTMEISTER (nyd)
          </note>
          <note>
            replik:
          </note>
          <note>
            Herr talman! Vad jag vill påpeka är bl.a. följande.
          </note>
          <note>
            Vi lever över våra tillgångar. Det vet vi alla nu.
          </note>
          <note>
            Jag kan ta tre fall. Vi måste ha ett nytt pensionssystem, eller
            hur? Min fråga är: Blir det då pensionsbrev som folk kommer att
            få, eller blir det ett nytt kedjebrev? Jag tror att Bengt Westerberg
            förstår vad jag menar, dvs. att man har sin egen garanterade pension.
            Detta är mycket viktigt.
          </note>
          <note>
            Den andra frågan gäller den här trappan, att man alltså sammanför
            alla socialförsäkringar i ett system, där man har olika trappsteg.
            Det högsta trappsteget gäller bara när man arbetar. Sedan finns
            olika steg för aktivitet, passivitet osv. Bengt
          </note>
          <note>
            Westerberg känner till också det.
          </note>
          <note>
            Den tredje frågan gällde detta: Alla de här sakerna som finns
            och är på väg att komma, som vårdnadsersättning, barnbidrag, bidrag
            till vård av sjukt barn och allt som har att göra med barnfamiljerna
            -- även där måste man ta ett grepp och göra ett enda system.
          </note>
          <note>
            Jag tror att detta är nödvändigt. Det har ingenting med ideologi
            att göra, vad jag förstår. Det har att göra med praktiskt handlag
            och att leva inom de tillgångar man har.
          </note>
          <note>
            Anf. 39 Socialminister BENGT
          </note>
          <note type="speaker">
            WESTERBERG (fp):
          </note>
          <note>
            Fru talman! Jag tycker nog att det är mera ord än realitet bakom
            det som Ian Wachtmeister säger. Vi håller nu på att titta på ett
            nytt pensionssystem, och
          </note>
          <note>
            Ny demokrati deltar i det utredningsarbetet. Så småningom kommer
            konkreta förslag att framläggas, men utredningen har redan presenterat
            en skiss som visar vilka tankar man har. Ett av inslagen i denna
            skiss är att man vill införa ett aktuariskt system, dvs. ett system
            där det finns ett direkt samband mellan inbetalda avgifter och
            utgående pensioner. Jag tror att vi alla är överens om att vi
            skall ta ett steg i den riktningen. Men vi kan inte ha ett system
            som bygger bara på den principen, utan vi måste naturligtvis också
            ha garanterad pension i botten för de människor som inte har tjänat
            in en pension som det går att leva på efter pensionsåldern.
          </note>
          <note>
            Ian Wachtmeister sade att man skall sammanföra alla system till
            ett. Jag vet inte riktigt vad poängen skulle vara med det. Samordning
            av systemen är ju inget nytt förslag. Vi ser redan i dag på ersättningsnivåer
            i olika system och försöker att på ett vettigt sätt få till stånd
            en samordning, t.ex.
          </note>
          <note>
            mellan sjukförsäkring och arbetslöshetsförsäkring.
          </note>
          <note>
            Men systemen fyller ju olika funktioner. Det måste man också
            ta hänsyn till. Det är inte samma problem som skall lösas i varje
            situation, så det går inte ju att ha en enda regel. En person
            som skall bli arbetslös varslas sex månader innan arbetslösheten
            blir aktuell. Därför kan det behövas andra regler med karensdagar
            än vad som behövs i ett sjukförsäkringssystem, eftersom man blir
            sjuk från en dag till en annan. Föräldraförsäkringen, t.ex., skall
            täcka in en helt annan sitution, dvs. när man föder barn. Det
            finns ingen utbytbarhet mellan detta försäkringssystem å ena sidan
            och arbeslöshets- eller sjukförsäkring och å andra sidan. Ingen
            människa som känner sig krasslig skaffar sig barn -- i alla fall
            inte omedelbart -- för att på det sättet kunna få ersättning från
            det försäkringssytemet i stället för från sjukförsäkringen.
          </note>
          <note>
            Det där med att sammanföra alla system till ett är mest ord.
            Självfallet skall systemen utformas så, att de fyller den funktion
            som de skall fylla, men vi skall undvika en överströmning mellan
            systemen, som inte är avsiktlig.
          </note>
          <note>
            Sedan sade Ian Wachtmeister att man på något sätt -- jag förstod
            inte riktigt hur han menade -- skall sammanföra hela det familjepolitiska
            stödet till ett enda stöd. Men också på det området handlar det
            om olika stöd som fyller olika funktioner. Vi kan ju inte slå
            ihop barnbidragen med bidragen till barnomsorgen och säga att
            det är precis samma sak.
          </note>
          <note>
            Det behövs ett konsumtionsstöd till barnfamiljer, eftersom de
            har en större försörjningsbörda än andra. Därför har vi i Sverige
            valt en form med barnbidrag i stället för barnavdrag för att det
            skall bli rättvist för alla. Det behövs naturligtvis också barnomsorg
            för de föräldrar som förvärvsarbetar.
          </note>
          <note>
            Det behövs en föräldraförsäkring för att föräldrarna skall kunna
            vara hemma när barnen är små. Alla dessa instrument behövs. Det
            är fel tänkt att man skulle kunna sammanföra alla dessa instrument
            till ett enda system. Det kan möjligen låta slagkraftigt, men
            det är inte det minsta slagkraftigt.
          </note>
          <note type="speaker">
            Anf. 40 INGVAR CARLSSON (s) replik:
          </note>
          <note>
            Herr talman! Jag vill ta upp en fråga med Bengt
          </note>
          <note>
            Westerberg i hans egenskap av biträdande statsminister. Riksdagspartierna
            har i dag uppvaktats av LO-sektionen i Uddevalla med anledning
            av den starka oron för sysselsättningen i den regionen.
          </note>
          <note>
            1993 beräknas uppemot 20 %vara arbetslösa.
          </note>
          <note>
            Volvo stänger i maj. Då förlorar 800 anställda --
          </note>
          <note>
            varav 40 % är kvinnor -- sina jobb. Situationen är alltså oerhört
            svår och allvarlig. Vi har fått presenterat för oss elva konkreta
            krav från de anställda i Uddevallaregionen.
          </note>
          <note>
            Näringsminister Per Westerberg har tidigare uttalat att det inte
            skall föras någon näringspolitik i det här landet. Han har uppmanat
            Volvoarbetarna att i stället starta eget. Jag tycker uppriktigt
            att det vore bättre om Per Westerberg själv startade eget och
            överlämnade åt någon annan att sköta detta viktiga område, nu
            när Sverige befinner sig i kris. Jag kan inte tänka mig att regeringen
            i dess helhet delar näringsministerns uppfattning på den här punkten.
          </note>
          <note>
            Jag vill ställa en direkt fråga till Bengt Westerbeg i hans egenskap
            både av folkpartiledare och av biträdande statsminister: Bedömer
            Bengt
          </note>
          <note>
            Westerberg det som att regeringen tänker gå in och göra någonting
            för att stödja utvecklingen i
          </note>
          <note>
            Uddevallaregionen?
          </note>
          <note>
            Anf. 41 Socialminister BENGT
          </note>
          <note type="speaker">
            WESTERBERG (fp):
          </note>
          <note>
            Herr talman! Situationen i Uddevalla är naturligtvis utomordentligt
            svår, liksom på många andra håll i Sverige för närvarande. Det
            finns dess värre inga enkla lösningar på den här situationen.
          </note>
          <note>
            Det som nu havererar i Uddevalla är ju resultatet av socialdemokratisk
            näringspolitik, då man skulle försöka skaffa ersättningsindustri
            för det nedlagda varvet. Jag tror inte att det är så lätt att
            hitta en liknade stor investering. Dessutom är riskerna betydande
            för att vi hamnar i en liknande situation igen, om vi nu skulle
            kunna få fram en liknande stor investering till Uddevalla.
          </note>
          <note>
            Jag tror inte att det finns någon enkel lösning på detta problem.
            Det sätt på vilket vi skall hantera problemen i Uddevalla och
            problemen på alla andra orter i Sverige -- som också skulle kunna
            ha nämnts, även om det inte finns lika många deltagare från andra
            orter på åhörarläktaren just nu; det var väl därför som Ingvar
            Carlsson avstod från att nämna alla andra orter med liknande problem
            -- är att vi skall föra en bra ekonomisk politik. Innan vi kan
            se uppgången och se problemen lösta kommer vi dess värre att få
            uppleva en period under 1993 med stora svårigheter. Jag vågar
            inte ställa i utsikt att vi kan komma undan dessa svårigheter,
            utan det kommer att bli problem. Under den tiden skall vi göra
            allt som står i vår makt för att hjälpa de enskilda människor
            som berörs att hitta nya jobb, erbjuda omskolning, beredskapsarbeten
            eller vad det nu kan vara fråga om. Vi skall naturligtvis stötta
            de företag som mitt under denna djupa nedgång är beredda att göra
            investeringar och framtidssatsningar. Vi skall, som sagt, göra
            allt som står i vår makt, inkl. hjälpa dem som vill starta eget.
          </note>
          <note>
            Ingen människa -- inte heller min namne Per
          </note>
          <note>
            Westerberg -- tror dock att det är någon lösning för alla de
            människor i Uddevalla, som blir arbetslösa.
          </note>
          <note>
            Men om det är någon som har idéer och förslag, som han/hon vill
            pröva på egen hand, skall vi självfallet ge vårt stöd.
          </note>
          <note type="speaker">
            Anf. 42 INGVAR CARLSSON (s) replik:
          </note>
          <note>
            Herr talman! Jag tror inte att Volvos styrelse, som fattade beslutet
            om lokalisering till Uddevalla, består av några obegåvade personer.
            Det som har hänt sedan lokaliseringsbeslutet fattades är att efterfrågan
            på bilar i Sverige har ungefär halverats.
          </note>
          <note>
            Det är klart att detta påverkar de båda svenska bilföretagen
            Volvo och Saab.
          </note>
          <note>
            När det nu inträffar en sådan här nedläggning är det utomordentligt
            viktigt att regeringen är beredd att använda alla medel -- från
            arbetsmarknadspolitik, näringspolitik till utbildning -- för att
            stötta denna region. Det har vi Socialdemokrater tidigare gjort
            med betydande framgång.
          </note>
          <note>
            Jag tror inte att jag är ensam om att uppleva det som att näringsministern
            säger: Nej, vi skall inte bedriva någon näringspolitik, eftersom
            det får skadliga verkningar. Företagsamheten skall sköta sig helt
            själv.
          </note>
          <note>
            I världen i övrigt håller man nu på att överge denna politik.
          </note>
          <note>
            Bengt Westerberg, jag bryr mig om andra orter. Jag har debatterat
            i flera timmar här i dag på förmiddagen om den generella ekonomiska
            politiken, om behovet av räntesänkningar för att få till stånd
            industriella investeringar och om satsningar på infrastruktur
            för att stödja näringslivet. Men just nu befinner sig en uppvaktning
            från denna region här, som tydliggör hela problematiken. Jag vill
            då ställa den enkla och grundläggande frågan: Är det Per Westerbergs
            ord som gäller, att regeringen ingenting kan göra, eller finns
            det en vilja hos regeringen att använda sig av de medel som inte
            alls är obetydliga för att gå in och ge denna region litet optimism
            och framtidstro?
          </note>
          <note>
            Det handlar inte bara om den eller den åtgärden, utan det handlar
            om att återge landet en tro på att det faktiskt går att lösa problemen,
            att det finns en möjlighet att få i gång företag och investeringar
            igen. Ett sådant besked som Per Westerberg gav lägger en förlamande
            hand över näringslivet. Jag kan försäkra regeringens ledamöter
            att det inte bara är vi övertygade socialdemokrater eller fackliga
            företrädare som är av den här åsikten, utan denna uppfattning
            går långt in i det svenska näringslivet, att den politik som nu
            bedrivs från
          </note>
          <note>
            Näringsdepartementet är förödande i detta konjunkturläge, och
            den blir inte heller mycket bättre om konjunturen vänder uppåt.
          </note>
          <note>
            Anf. 43 Socialminister BENGT
          </note>
          <note type="speaker">
            WESTERBERG (fp):
          </note>
          <note>
            Herr talman! Jag har verkligen inte anklagat personer i Volvos
            styrelse för att på något sätt vara obegåvade. Jag känner många
            av dem och vet att det är högt begåvade personer. Jag tror inte
            ens att
          </note>
          <note>
            Ingvar Carlsson och hans medarbetare i den socialdemokratiska
            regeringen, som genom generösa bidrag medverkade till lokaliseringen
            av denna investering, var obegåvade. Det var inte heller de riksdagsledamöter
            som medverkade till att dessa bidrag kunde ges.
          </note>
          <note>
            Det är alldeles självklart att problemen hänger ihop med att
            det blivit svårare att sälja bilar inte bara i
          </note>
          <note>
            Sverige utan också på världsmarknaden. Tanken med Uddevallafabriken
            var ju framför allt att man skulle kunna sälja på export. Om inte
            exporten utan bara den svenska marknaden hade sviktat hade inte
            problemen varit så stora för Volvo eller för flertalet andra svenska
            företag.
          </note>
          <note>
            Per Westerberg har nästan fungerat som spottkopp under dagens
            debatt och inte själv haft möjlighet att försvara sig. Hela detta
            tilltag tycker jag är märkligt. Det är i klass med Ny demokratis
            förföljelse av Christina Rogestam. Jag har inte vid något enda
            tillfälle under regeringens överläggningar under det gångna året
            hört Per
          </note>
          <note>
            Westerberg säga att han inte skulle stödja t.ex.
          </note>
          <note>
            arbetsmarknadspolitiska insatser.
          </note>
          <note>
            Det jag -- utan att ha hört det själv -- kan tänka mig att Per
            Westerberg har sagt är att han är misstrogen mot de industripolitiska
            satsningar som vi gjorde under lågkonjunkturen i slutet på 70-talet
            och i början på 80-talet. Det har förekommit exempel på sådana
            satsningar också senare.
          </note>
          <note>
            Jag delar denna uppfattning. Mot bakgrund av de erfarenheter
            vi har av t.ex. varvssatningarna, vilka jag själv som statssekreterare
            aktivt medverkade till i slutet på 70-talet, tror jag -- precis
            som Per
          </note>
          <note>
            Westerberg -- att detta inte var en bra politik för att skapa
            jobb åt människor. Det är längs andra vägar vi skall gå fram.
          </note>
          <note>
            Det är en helt annan sak att säga så, och det är också en helt
            annan sak att säga att vi nu skall hjälpa de människor som drabbas
            med alla till buds stående medel. Det är min uppfattning att vi
            skall göra så, det är Per Westerbergs uppfattning och det är hela
            regeringens uppfattning. Det är beskedet till
          </note>
          <note>
            Ingvar Carlsson.
          </note>
          <note>
            Anf. 44 Miljöminister OLOF JOHANSSON
          </note>
          <note>
            (c):
          </note>
          <note>
            Herr talman! Den gångna hösten har präglats av en europeisk valutaoro
            i den internationella lågkonjunkturens kölvatten. En bred politisk
            majoritet samlades vid två tillfällen till uppgörelser för att
            försvara den fasta växelkursen. Trots det föll kronan för spekulationstrycket.
          </note>
          <note>
            En lärdom man kan dra av det här är att resultatet lätt blir
            folkligt missnöje när ekonomin sätter skalan för demokratin.
          </note>
          <note>
            En av våra stora författare har nyligen lagt ned sin penna för
            gott. Jag tänker på Sven Delblanc. Han uttrycker i boken Livets
            ax att vi förlorat demokrati i form av delaktighet. Han uttrycker
            det på följande sätt:
          </note>
          <note>
            ''Politikerförakt fanns det inte plats för, eftersom alla hade
            eller kunde vänta sig politiska uppdrag.
          </note>
          <note>
            Vad som skulle göras gjorde man upp i handelsboden eller i köket
            hos Stor-Sven i Väsby.
          </note>
          <note>
            Det var gammaldags folkvälde.''
          </note>
          <note>
            Just detta är motsatsen till den avart av demokrati som präglat
            den här hösten. De strida strömmarna av pengar, biljoner varje
            dag, över alla gränser föder en ny ekonomi och en ny politik med
            snabba klipp som gemensam nämnare. Bara en stark ekonomi i balans
            kan motverka krisdemokrati, där ett fåtal bestämmer på mycket
            kort tid, och klippekonomi. Det krävs dessutom självklart decentralisering
            och delaktighet i processen.
          </note>
          <note>
            Den svenska krisen som skapades genom rader av felaktiga beslut
            under flera decennier -- vi har naturligtvis alla större eller
            mindre ansvar för den --
          </note>
          <note>
            skall inte jämföras med det närmast bottenlösa elände som når
            oss genom TV-bilder från framför allt Somalia och det forna Jugoslavien.
            På något sätt ger det ändå relief åt vår verklighet.
          </note>
          <note>
            Verkligheten är även i vårt land svår för många.
          </note>
          <note>
            Arbetslösheten är ett gissel, som ofta drabbar de som redan är
            svaga. Finansmarknadskrisen är ett svart hål. Företagen får inte
            låna. Underskotten i de offentliga affärerna är en börda.
          </note>
          <note>
            Framtidstro kan naturligtvis skapas, men det tar tid, och det
            måste ske via en politik för ekonomisk balans, en aktiv industripolitik
            och samhällsnyttiga investeringar.
          </note>
          <note>
            Det behövs goda exempel, och jag nämnde den investering som LKAB
            i går bestämde sig för.
          </note>
          <note>
            Ingvar Carlsson försökte göra sig lustig över att
          </note>
          <note>
            LKAB är statligt. I det här fallet råkar det vara så att det
            handlar om en kommersiell investering. Det är inte fråga om något
            Stålverk 80, och det är det hoppfulla.
          </note>
          <note>
            Två nyckelord när ekonomin måste hållas i stramare tyglar är
            också rättvisa och miljöhänsyn.
          </note>
          <note>
            De som har smala ekonomiska marginaler har i första hand rätt
            till samhällets skydd. Att glömma miljöhänsynen, när det är kärva
            ekonomiska tider, är att glömma den ökande miljöskulden och kommande
            generationer.
          </note>
          <note>
            Att i en allvarlig situation ta ansvar för landet är för
          </note>
          <note>
            Centern en självklarhet. Det har vi visat också när vi var i
            opposition.
          </note>
          <note>
            Ingvar Carlsson har, i sin egenskap av
          </note>
          <note>
            Socialdemokraternas partiordförande, i några uttalanden friat
            till Centern och Folkpartiet. Jag tror nog att vi i Centern klarar
            den omfamningen.
          </note>
          <note>
            Därmed vill jag ha sagt två saker.
          </note>
          <note>
            För det första saknar en regeringskonstellation bestående av
            s, c och fp aktualitet. Väljarna gav förra året ett klart besked.
            Regeringen fullföljer det mandat som väljarna för drygt ett år
            sedan gav.
          </note>
          <note>
            Svenska folket valde faktiskt bort socialdemokratin.
          </note>
          <note>
            För det andra försöker Socialdemokraterna, efter det politiska
            ansvarstagandet i höstas, komma ifrån den skuld som partiet har
            till dagens ekonomiska kris. Ledande aktör i den pjäsen är Allan
            Larsson.
          </note>
          <note>
            Det finns en sak till som gör att jag har skärpt tonen, nämligen
            att Socialdemokraterna agerar som om Centern och Folkpartiet skulle
            vara något slags stödpartier. T.o.m. i riksdagens talarstol har
            ni försökt att ''monopolisera'' era debatter för enbart
          </note>
          <note>
            Moderaterna. Jag förstår den taktiska utgångspunkten, men jag
            ber er att sluta upp med den sortens egna lagar för demokratin.
          </note>
          <note>
            För att återgå till det ekonomiska vill jag säga att den grundläggande
            orsaken till det stigande budgetunderskottet inte är att statens
            inkomster minskar, även om det är naturligt under en lågkonjunktur.
            Nej, den avgörande orsaken är att statens utgifter för ökande
            arbetslöshet, finanskris och konkurser rusar i höjden. Bakom detta
            ligger en sedan tidigare felaktig ekonomisk politik.
          </note>
          <note>
            Det är klart att det är lockande att fråga Ingvar
          </note>
          <note>
            Carlsson var han hittade den av Allan Larsson omtalade vändpunkten.
            Inte ens med radioteleskop är det möjligt att upptäcka någon sådan.
            I stället är det nästan enbart svarta hål på den socialdemokratiska
            himlen.
          </note>
          <note>
            Ett av dessa är definitivt Nordbanken, statens egen bank. Den
            slukar enorma summor ur statskassan.
          </note>
          <note>
            När det gick snett var den dessutom ledd av personer med stort
            förtroende hos
          </note>
          <note>
            Socialdemokraterna.
          </note>
          <note>
            Jag har noterat att det på just denna punkt, garantin för det
            finansiella systemet, knappast riktats någon kritik från socialdemokratin
            förrän
          </note>
          <note>
            Allan Larsson vaknade till liv i kammaren i onsdagens debatt.
          </note>
          <note>
            För egen del har jag markerat att banker utan intjänandeförmåga
            skall kunna avvecklas, utan att man för den skull använder konkursinstitutet.
            Det ligger i sakens natur när staten ställer ute en garanti för
            insättarnas pengar. Dessutom skall skattebetalarnas kostnader
            minimeras. Det kommer i det här fallet inte att bli några enkla
            akutmottagningar och inte några bedövningssprutor, i varje fall
            inte såvitt det ankommer på oss.
          </note>
          <note>
            Jag kan se en förklaring till att Socialdemokraterna har intagit
            en betydande tystnad på detta område, nämligen att de själva sedan
            tidigare har haft hela armen i syltkrukan.
          </note>
          <note>
            Den ekonomiska verkligheten är bister. Rader av tuffa beslut
            om förändringar har fattats, och fler måste ske. Det strukturella
            underskottet i budgeten skall bekämpas för att återskapa uthållig
            tillväxt med trygga jobb och med fler jobb.
          </note>
          <note>
            Vi för vår del ryggar inte för denna bistra verklighet. Att ta
            ansvar för landets ekonomi och att rätta mun efter matsäcken är
            det enda som håller, annars blir krisen bara värre. Det innebär
            att de svagaste i samhället blir ännu mer utsatta. Det för i dag,
            som jag uppfattar det, en ganska märklig och ynklig propaganda
            -- jag vill inte partiadressera den -- om att regeringen skulle
            önska denna utveckling för att kunna vrida politiken åt höger.
          </note>
          <note>
            Det är en helt felaktig bild av verkligheten. Det är inte bättre
            när ett sådant budskap förs fram av personer från det parti som
            har haft mer ansvar tidigare.
          </note>
          <note>
            Lika litet som Rom byggdes på en dag, lika litet har den djupa
            krisen i den svenska ekonomin skapats under det senaste året.
            Orsakerna är många och står delvis att finna flera decennier tillbaka.
            Det finns en del som inte förstår detta samband. Därför skall
            jag redogöra för det en gång till. Jag gjorde det i början av
            denna riksdagssession. Då fick jag en förståsigpåarkommentar om
            att man trodde att jag hade varit utomlands under krisveckorna.
            Men bakgrunden till den svenska utvecklingen under den senaste
            tiden står att finna även i det som hände under 70- och 80-talen.
          </note>
          <note>
            Man kan börja med att nämna den energipolitik som en gång ledde
            Sverige in i ett betydande oljeberoende. När oljeprischockerna
            uppstod blev de ett hårt slag mot samhällsekonomin. Vem drev upp
            oljeberoendet till över 70 % i mitten av 70-
          </note>
          <note>
            talet? Jo, det var de som tyckte att det var viktigt att importera
            mesta möjliga olja till den tidens låga priser, och sedan satt
            man fast i detta beroende.
          </note>
          <note>
            Sedan steg oljepriset från 3 miljarder till 30
          </note>
          <note>
            miljarder under 70-talet. Ingen ville bära den bördan. Det var
            en anledning till att staten den gången fick problem med både
            finanser och underskott mot omvärlden. Samtidigt hade vi kostnadchocken
            på ca 45 % 1975--1976, som helt urholkade den svenska konkurrenskraften.
          </note>
          <note>
            När socialdemokratin återkom till regeringsmakten
          </note>
          <note>
            1982 slog man till med konkurrensdevalveringen på
          </note>
          <note>
            16 %. Det skadade förtroendet för att Sverige senare skulle kunna
            hålla en fast växelkurs.
          </note>
          <note>
            Eftervården uteblev.
          </note>
          <note>
            1980-talet blev ett förlorat årtionde när det gäller produktiviteten
            i industrin. Det fanns inte ett tillräckligt omvandlingstryck,
            som det brukar heta i dag. Den offentliga verksamheten utsattes
            inte heller för något effektiviseringstryck.
          </note>
          <note>
            I stället ledde devalveringen till snabbt stigande vinster i
            exporterande storföretag, våldsam inflation, överhettning -- framför
            allt på byggmarknaden och i storstadsområdena -- banker och kreditinstitut
            som formligen kastade pengar efter svenska folket, spekulation
            i fastigheter och löneglidning långt från den ekonomiska verkligheten.
          </note>
          <note>
            Industriproduktionen tappade farten redan 1988, även om det definitiva
            raset väntade till 1989. Mot den bakgrunden tycker jag att det
            är riktigt att säga till dagens arbetslösa industriarbetare, och
            kanske framför allt till byggjobbarna, att det är 80-talets misslyckade
            socialdemokratiska politik som nu kräver sin tribut i form av
            arbetslöshet.
          </note>
          <note>
            Socialdemokratin gjorde inget för att förhindra den utvecklingen.
            Vi från Centern varnade för överhettningen, men vi möttes av hån.
            Då som tidigare kallades vi för storstadsfiender, när vi talade
            om att det var en orimlig situation att så att säga blåsa upp
            byggmarknaden på det sätt som skedde t.ex. i denna region. När
            väl en investeringsavgift mot överhettningen infördes var den
            för sen och för liten. Men vi fick tyvärr rätt.
          </note>
          <note>
            Detta är ett av de stora problem som vi nu bär bördorna av --
            upphaussade priser på fastigheter, vilka belånades, men lånen
            kan sedan inte betalas tillbaka.
          </note>
          <note>
            Sanningen är att under 80-talet raserades grunden för balans
            i samhällsekonomin under 90-talet. I
          </note>
          <note>
            stället är det nu som företagens produktivitetsökningar kommer.
            Det belastar ytterligare arbetsmarknadspolitikens konton i dag.
          </note>
          <note>
            I denna situation är det viktigt att skapa trovärdighet kring
            hanteringen av det strukturella budgetunderskottet. Det kräver
            ekonomisk stramhet. Räntan måste ned till nivåer som skapar investeringslust
            i stället för 80-talets spekulationsiver. Det framställs ibland
            i debatten som om det skulle finnas någon motvilja mot en sänkning
            av räntan. Självfallet finns det inte det.
          </note>
          <note>
            Men i en öppen ekonomi finns det gränser för hur långt den räntan
            kan sänkas, dvs. den korta räntan, utan att den långa räntan samtidigt
            stiger. Det finns naturligtvis ett direkt samband med hur kursen
            på den svenska kronan utvecklas i förhållande till andra valutor
            på grund av räntepolitiken.
          </note>
          <note>
            Detta är emellertid ekonomiska restriktioner. Den politiska viljan
            finns i varje fall från vårt håll att få ned räntan. Det är en
            självklarhet. Detta är grunden för att få i gång naturliga, kommersiella
            och lönsamma investeringar.
          </note>
          <note>
            I USA och Storbritannien signaleras nu en offensiv politik. För
            Sveriges del är det något att ta intryck av när det gäller industripolitiken.
            Om viktiga investeringar kan komma till stånd genom statlig medverkan
            måste sådana prioriteras. Det finns sådana projekt. Jag tänker
            t.ex. på utbyggnaden av massaproduktionen och tillvaratagandet
            av skogen i södra Sverige -- Mönsteråsfabriken. Där finns det
            möjligheter att tidigarelägga ett sådant projekt.
          </note>
          <note>
            Det behövs nämligen goda exempel.
          </note>
          <note>
            Det handlar inte om 80-talsmodellen, där Saab och
          </note>
          <note>
            Volvo fick stöd mitt i högkonjunkturen. Staten skall satsa på
            de många mindre och medelstora företagen, på egenföretagen, på
            forskning, utveckling och utbildning.
          </note>
          <note>
            Klyftorna mellan dem som har det bäst och dem som har det sämst
            ökade under 80-talets högkonjunktur. Att försöka vända den trenden
            är en annan huvuduppgift som vi har.
          </note>
          <note>
            Samma historia får inte upprepas under 90-talet.
          </note>
          <note>
            Därför måste besparingsåtgärder hanteras utifrån principerna
            om bärkraft och grundtrygghet. Den fortsatt differentierade momsen
            på mat är ett exempel. Att slopa reallöneskyddet i inkomstskatteskalan
            för dem som tjänar mest är ett annat. Vi i Centern har bidragit
            till detta, och vi fortsätter att värna rättvisan. Därför markerar
            vi vår begränsade entusiasm för vidare förändringar av pensionsåldern
            eller ytterligare karensdagar.
          </note>
          <note>
            Det finns dess värre de som anser att miljöpolitik är något som
            är förbehållet tider av högkonjunktur.
          </note>
          <note>
            Det är en trångsynt uppfattning som grundar sig på tron att miljöskador
            inte är en kostnad.
          </note>
          <note>
            Inget kan vara mer fel. Vi måste gemensamt betala den miljöskuld
            som bara för Sveriges del är hundratals miljarder kronor. Om vi
            betalar kostnaden nu, slipper vi amortera en ökad miljöskuld.
          </note>
          <note>
            Det är nödvändigt att vi slår in på återanvändningsoch återvinningsvägen,
            och det kommer att ske av olika skäl, både av miljöskäl och av
            resursskäl.
          </note>
          <note>
            Detta är inget hot, det är ett löfte och en nödvändighet. Uthållig
            tillväxt och trygga jobb i framtiden skapar vi bara genom att
            aktivt ta oss an uppgiften att lösa miljöproblemen, men ännu bättre
            genom att förebygga deras uppkomst.
          </note>
          <note>
            (Applåder)
          </note>
          <note>
            Anf. 45 IAN WACHTMEISTER (nyd)
          </note>
          <note>
            replik:
          </note>
          <note>
            Herr talman! Olof Johansson tog upp frågan om debattupplägget,
            osv. Jag vill kommentera det också på ett sådant sätt att det
            vid ett flertal tillfällen i dag har nämnts namn på personer utan
            att talmannen har ingripit.
          </note>
          <note>
            Häromdagen talade jag om politiska utnämningar som en företeelse.
            Då ingrep talmannen --
          </note>
          <note>
            minsann. Det är en intressant iakttagelse till vilken man skall
            lägga hela upplägget av denna debatt som är sällsamt för att vara...
          </note>
          <note type="speaker">
            Anf. 46 TREDJE VICE TALMANNEN:
          </note>
          <note>
            Repliken gällde miljöministerns anförande.
          </note>
          <note type="speaker">
            Anf. 47 IAN WACHTMEISTER (nyd):
          </note>
          <note>
            Herr talman! Ja, det är precis vad det gör just nu.
          </note>
          <note>
            Mycket av det som Olof Johansson sade stämmer.
          </note>
          <note>
            Men det finns vissa punkter där han har fel.
          </note>
          <note>
            Herr talman! Kära kammarledamöter! Det går att sänka den korta
            räntan. Alla vet det. Det skulle framstå som föga begåvat om det
            från den här kammaren gick ut uppgifter om att det inte går. Det
            går visst! Och detta gör Riksbanken. Frågan är om det går med
            den riksbankschef som vi nu har.
          </note>
          <note>
            Sedan har jag en fråga till Olof Johansson. Det handlar om miljön.
            Det är riktigt att vi måste göra något åt miljön. Men jag skulle
            vilja ha ett svar på frågan om miljöministern är med på att satsningarna
            skall göras där vi får mest för pengarna. Frågan är ytterst relevant.
            Vi talar ju om tider då det egentligen inte finns pengar. Det
            finns dock miljöinsatser som ger hundra eller tusen gånger större
            effekt än de som planeras här. Alla de insatserna görs i andra
            länder, på andra sidan
          </note>
          <note>
            Östersjön. En kommentar, tack!
          </note>
          <note>
            Anf. 48 Miljöminister OLOF JOHANSSON
          </note>
          <note>
            (c):
          </note>
          <note>
            Herr talman! Nej, i den här debatten är vi inte ämnesvis begränsade.
            Jag hoppas att skillnaden, jämfört med andra debatter, klart framstår.
          </note>
          <note>
            När det gäller räntan har jag inte hävdat att det inte går att
            sänka den. Jag har tidigare sagt, och det är en självklarhet,
            att det naturligtvis är Riksbanken som har det fulla ansvaret
            i den delen.
          </note>
          <note>
            Vad regeringen kan göra är att skapa förutsättningar för en trovärdighet
            som gör att det fungerar på marknaden när det gäller att sänka
            räntan.
          </note>
          <note>
            Det jag räknade upp var de ekonomiska restriktioner som kan finnas.
            Finns det inga sådana restriktioner, kan räntan sättas till noll.
            Men jag tror att det finns ekonomiska restriktioner på vägen dit
            -- för att uttrycka det väldigt tydligt. De ligger bl.a. i valutakursen,
            relationen lång--kort ränta och tilltron i omvärlden till vår
            politik.
          </note>
          <note>
            När det gäller miljösatsningarna: Jag satt här relativt ensam,
            det skall jag erkänna, -- Ian
          </note>
          <note>
            Wachtmeister var inte i kammaren då, jag tror att det var i onsdags
            kväll -- och lyssnade på behandlingen av tre betänkanden om miljön.
            Det gällde kärntekniklagen, miljöskyddslagen och frågan om satsningar
            på Östersjöregionen.
          </note>
          <note>
            Ett förslag har alltså förelagts riksdagen under hösten inom
            ramen för de 500 miljoner som jag, till allmän förtret, förhandlade
            fram i våras inom ramen för energiskatteuppgörelsen i samband
            med den Hjalmarsonska utredningen. Vi satsar alltså på
          </note>
          <note>
            Östersjön och på just de baltiska staterna redan nu, även om
            vi beträffande huvudgreppet naturligtvis är beroende av att vi
            kommer fram till en sorts rimlig gemensam satsning runt Östersjön.
          </note>
          <note>
            Jag tänker på vad Ingvar Carlsson en gång tog initiativ till
            -- Ronnebykonferensen och allt det som nu sker inom ramen för
            Helsingforskommissionen.
          </note>
          <note>
            I mars blir det en finansieringskonferens i Gdynia, där alla
            penningbidrag är välkomna. Det är klart att
          </note>
          <note>
            Östersjöländerna då kommer att gemensamt ta ett grepp för att
            försöka få ökade satsningar österut och för att det skall gå att
            komma åt de värsta utsläppskällorna.
          </note>
          <note>
            Vi har alltså redan nu börjat med vissa insatser, som alla känner
            till. Det handlar om kärnsäkerheten --
          </note>
          <note>
            ett intresse för våra vänner i Litauen, och naturligtvis i första
            hand för Ignalina. Men det är i högsta grad ett intresse för hela
            den här delen av
          </note>
          <note>
            Europa. Vi måste satsa stora pengar. Det gäller ju att försöka
            höja säkerhetsnivån i de här områdena.
          </note>
          <note>
            Vi satsar på förnybar energi i Baltikum. Vi satsar på avloppsreningsverk
            i Baltikum. Ja, Ian
          </note>
          <note>
            Wachtmeister, det är bara att läsa riksdagstrycket!
          </note>
          <note>
            Anf. 49 IAN WACHTMEISTER (nyd)
          </note>
          <note>
            replik:
          </note>
          <note>
            Herr talman! Read my lips, har president Bush sagt.
          </note>
          <note>
            Vad jag frågar om i miljösammanhang gäller en litet större fråga
            än vad som tas upp i ett riksdagstryck e.d.
          </note>
          <note>
            Min fråga är om regeringen, vars representant i de här frågorna
            är Olof Johansson, är beredd att helt tänka om i de här frågorna.
            Vi har inte pengar så det stör precis -- vi har ju 200 miljarder
            i budgetunderskott. Därför är det fantastiskt viktigt att helt
            och hållet prioritera miljösatsningarna på de ställen där de ger
            en jätteeffekt jämfört med vad vi här håller på och petar med,
            för det är småsaker i den jämförelsen.
          </note>
          <note>
            Vidare vet jag att ni tror att ni gör vad ni kan för att få ner
            räntan. Men ni vet inte ens var någonstans räntan ligger. Räntan
            i dag är inte den som står i tidningarna. Räntan är 16 % för den
            företagare som skall gå ut och låna pengar -- det rör sig om tal
            i den storleksordningen. Men det går inte att ha den nivån.
          </note>
          <note>
            Det här är den allvarligaste, största och viktigaste frågan i
            Sverige i dag. Det går inte att bara säga att man skall titta
            på det här, att man gör vad man kan osv. Man har möjlighet att
            få ner räntan -- och det måste ske för annars stannar båten, som
            jag har sagt.
          </note>
          <note>
            Anf. 50 Miljöminister OLOF JOHANSSON
          </note>
          <note>
            (c) replik:
          </note>
          <note>
            Herr talman! Uppriktigt sagt förstår jag inte vem det är som
            Ian Wachtmeister debatterar med.
          </note>
          <note>
            Förmodligen är det riksbankschefen. Om det är så, tycker jag
            att Ian Wachtmeister skall välja ett annat forum.
          </note>
          <note>
            Det finns ingen ovilja i regeringskretsen mot att få sänkt ränta.
            Vad är det som händer?
          </note>
          <note>
            Marginalräntan sänks dag efter dag, naturligtvis i den takt som
            man bedömer är möjlig. Det är möjligt att man kan gå snabbare
            fram, och det är bra om det är möjligt. Men det finns inga restriktioner
            i det fallet. Det finns alltså ingenting som säger att vi måste
            upprätthålla en viss räntenivå för att klara några andra mål.
          </note>
          <note>
            Jag tror att det är viktigt att vi inte förstorar det problemet
            eller försöker att nå så billiga poäng.
          </note>
          <note>
            Som sagt: Ni är väl också representerade i
          </note>
          <note>
            Riksbanksfullmäktige, där jag antar att ni gör en insats. Om
            ni inte är representerade, kan ni ju agera genom ombud.
          </note>
          <note>
            Så till frågan om miljön. Den debatten har vi fört förut. Jag
            skall inte repetera för mycket. Men det handlar om att Ian Wachtmeister
            själv också måste vara trovärdig. Ni motarbetade det som skapade
            resursen för vår insats nu. Hade det ankommit på er, skulle det
            alltså inte ha funnits några pengar för en start före Gdyniaöverenskommelsen
            i våras --
          </note>
          <note>
            jag bara konstaterar det.
          </note>
          <note>
            När det gäller trovärdigheten i miljöpolitiken gäller i internationellt
            samarbete att sopa rent framför egen dörr och att visa vad man
            kan. Det är ju på den grunden som vi kan göra en bra insats i
            andra länder. Vi kan en hel del saker som man där inte haft råd,
            möjlighet eller kunskap att genomföra.
          </note>
          <note>
            Försök således inte med det enkla greppet att ställa det ena
            mot det andra, därför att situationen är inte så enkel. Vi har
            ett gemensamt ansvar kring
          </note>
          <note>
            Östersjön, för Östersjön och för vår gemensamma miljö. Det arbetet
            är startat, och här vill jag gärna ge Ingvar Carlsson en eloge.
            Men det är inte finansierat. I den frågan återkommer vi till riksdagen
            längre fram. Jag utgår från att Ian
          </note>
          <note>
            Wachtmeister då är beredd att betala vad som krävs för att leva
            upp till de mycket stora ord som han nu använder i fråga om att
            vi skall satsa i österled. Det skall vi göra, men problemet är
            att en och annan krona saknas.
          </note>
          <note>
            Tredje vice talmannen anmälde att Ian
          </note>
          <note>
            Wachtmeister anhållit att till protokollet få antecknat att han
            inte ägde rätt till ytterligare replik.
          </note>
          <note type="speaker">
            Anf. 51 Statsrådet ALF SVENSSON (kds):
          </note>
          <note>
            Herr talman! Den gångna hösten har på något sätt varit ockuperad
            av eruopeiskt svårmod.
          </note>
          <note>
            -- På Balkan har ondskan blossat upp och triumferat.
          </note>
          <note>
            -- De europeiska ekonomierna, som ännu inte hunnit sammanfasas,
            har varit ute på rent gungfly.
          </note>
          <note>
            -- Maastrichtavtalet har rådbråkat relationerna inom EG.
          </note>
          <note>
            -- I Sverige har debatten i mångt och mycket handlat om krispaket
            och Riksbankens räntor.
          </note>
          <note>
            Det finns självfallet ingen som helst anledning att vifta bort
            eller förneka den europeiska verkligheten. Det finns ingen som
            helst rimlighet i att förneka att vi i Sverige levt över våra
            tillgångar i 20--25 år och att det därför nu måste till kraftfulla
            åtgärder.
          </note>
          <note>
            Men det finns all anledning, tycker jag, att se det positiva,
            möjligheterna som ligger framför oss.
          </note>
          <note>
            Om vi inte höjer blicken, finns det risk för att vi inte heller
            kommer framåt.
          </note>
          <note>
            -- Berlinmuren har hackats ner, glöm inte det!
          </note>
          <note>
            -- Kommunismens terror och människoförakt har avslöjats och dess
            irrläror har totalkollapsat.
          </note>
          <note>
            -- Gamla europeiska gränser, runt vilka misstänksamhet och hat
            grott under generationer, har rivits.
          </note>
          <note>
            -- Insikten om att jorden är odelbar och att vi är beroende av
            varandra och har ansvar för varandra har i varje fall börjat breda
            ut sig i de teoretiska sammanhangen.
          </note>
          <note>
            Jag tror att det nu -- trots allt mörker och elände --
          </note>
          <note>
            är dags att förmedla visionen. Och den måste få handla om en
            morgondag där fred och frihet, där försoning och samförstånd överflyglar
            hat och osämja. Vi måste nå fram till det samhälle där den unge
            känner att han kan påverka, får ta ansvar, ges möjligheter att
            förverkliga egna önskemål och blir respekterad för sin unicitet
            och sin personliga värdighet. Vi fastnar lätt i gamla hjulspår
            och gräver ofta ner oss i nuets bekymmer. Självfallet är det för
            en stor grupp människor, det har alla sagt här i dag och jag vill
            också gärna understryka det, alla som drabbats av arbetslöshet,
            inte lätt att se på morgondagen med framtidstro. Därför har vi
            också alla ett ofrånkomligt ansvar att solidariskt ställa upp
            under den här mörka arbetslöshetsperioden.
          </note>
          <note>
            Men det kommer att ljusna, var säker på det!
          </note>
          <note>
            Det är helt klart -- vilken partibeteckning vi än representerar
            -- att den offentliga sektorn, staten, eller hur vi nu uttrycker
            det, inte längre kan vara ett slags allomfattande garanti, något
            som man kan ty sig till i precis varje tänkbar situation, utan
            att avkrävas egna insatser och eget ansvar.
          </note>
          <note>
            Men detta är inte, tror jag, enbart av ondo. Vi människor måste
            få uppleva att vi behövs för varandra och att idealitet är berikande,
            inte minst för den som består med den. Sedan är det den självklaraste
            sak i världen att de som själva inte mäktar, skall ha samhällets
            stöd. För att det stödet skall finnas och räcka till fordras att
            vi, som själva orkar och kan, tar vårt ansvar och deltar i skapandet
            av en bättre värld.
          </note>
          <note>
            Det är lätt att vi med välmenande omsorg söker förutsäga och
            ta hand om varje tänkbart behov.
          </note>
          <note>
            ''Dom har inte spolat'', säger grabbarna som varit nere på idrottsplatsen
            och funnit att isen inte är färdig. ''Dom ligger där alldeles
            ensamma och sorgsna'', säger den som för någon timme brutit sin
            karriär och besökt en gammal släkting eller bekant på ålderdomshemmet.
            ''Dom har inte fått lära sig hut och vett av någon'', säger den
            stressade pappan, som knappt har tid med de egna barnen, när han
            under några minuters TV-nyhetssändning ser ungdomar från grannskapet
            som vandaliserar i ett litet samhälle eller som söker bränna ner
            en flyktingförläggning.
          </note>
          <note>
            Snart dyker det då upp opinionsgrupper som kräver fler kommunalt
            anställda, som skall spola idrottsplatsernas isbana, fler vårdbiträden
            som skall spräcka de gamlas tristess och ensamhet, fler fritidspedagoger
            och annat yrkesfolk, som skall fostra och utveckla ungdomarna
            också på deras fritid samt fler poliser som skall vakta oss alla.
          </note>
          <note>
            Tyvärr är det delar av de gamla folkrörelserna, vilka just hade
            lokal förankring och som utgick från att man med lokala, gemensamma
            ansträngningar kunde lösa problem själva, som nu har infekterats
            av de värderingar som just fallit i Östeuropa. Förr inspirerade
            folkrörelserna människor till att lösa problemen direkt. Nu väljer
            deras företrädare inte så sällan att bli lobbyspecialister, som
            har som huvuduppgift att hitta påtryckningsmedel för mer kommunala
            eller statliga bidrag, fler anställda osv.
          </note>
          <note>
            Det är just med det perspektivet många betraktar
          </note>
          <note>
            Europafrågan. De storskalighetstroende och överhetsbeundrande
            ser en ny allsmäktig och vis storebror som skall ta hand om alla
            våra problem och som man kan söka mer bidrag hos. De räddhågade
            pessimisterna ser den nya gökungen helt ta kommandot över våra
            svenska möjligheter.
          </note>
          <note>
            Båda perspektiven är fångade i en variant av uppifrånsamhället,
            där solidaritet och gemenskap fostrades fram från samhällstoppen.
            Vi måste se möjligheterna för människans skapande i en ny situation.
          </note>
          <note>
            De små gmenskapernas möjlighet och det ideella arbetets kreativitet
            är inte sådant som skall upplevas som marginella förstärkningar
            av statens och kommunens uppgifter. Samhällspyramiden måste vändas
            upp och ner. Det är subsidiaritet att den större gruppen eller
            gemenskapen stöder och fredar den mindre gemenskapens möjligheter
            och initiativlust.
          </note>
          <note>
            EG skall inte spola våra isbanor, skapa trivsel och gemenskap
            för våra gamla, fostra våra barn. Nej,
          </note>
          <note>
            EG och andra större gemenskaper skall ta hand om problem på sådant
            sätt att vi kan fatta våra beslut själva, besöka våra gamla, fostra
            våra barn och ungdomar, lära dem och leva ut att människovärdet
            och respekten för individerna i vår egen omgivning är grunden
            för allt mänskligt samliv.
          </note>
          <note>
            Vi har alla mängder av exempel i vår närhet på hur personliga
            eller gemensamma lokala initiativ, med ett måttligt stöd eller
            försiktigt regelverk från kommunens eller statens sida, kan blomstra.
            Tänk på alla enskilda och frivilligorganisationer som engagerat
            sig i vårt största sociala problem, drogmissbruket. En person
            som Erik Edin och den organisation han arbetar i, LP-stiftelsen,
            har rest upp och restaurerat människovärde åt hundratals grova
            narkomaner, tusentals alkoholister, lärt dem se sina egna möjligheter,
            stött deras första stapplande steg mot eget arbete och egna initiativ.
          </note>
          <note>
            En sådan rörelse är ingen komplettering till statens möjligheter.
            Nej, det är staten som kan komplettera en sådan verksamhet. Den
            har ju genom åren sparat miljarder åt det gemensamma.
          </note>
          <note>
            Vi borde hjälpas åt att bygga ett bättre Sverige. Jag beklagar
            ärligt om det nu blir så att SAP skall hoppa på en slags kameleontstil
            och byta åsikter efter vindarnas läge i opinionen. När man tar
            del av
          </note>
          <note>
            Allan Larssons skrift och tal blir man häpen. Ena dagen skall
            vi hata inflationen. Nästa dag kan vi tydligen vänslas med den.
            Det är klart att vi måste få fart på Sverige igen. Men jag tror
            inte på en politik som nära nog påminner om hur somliga hurtbullar
            nyttjar anabola steroider. Vi skall tydligen bygga upp en snygg
            ekonomisk muskelmassa, utan att tänka på biverkningarna.
          </note>
          <note>
            Det har vi gjort. Risken är väl bara att detta leder till besvikelser
            och aggressioner, till biverkningar som kräver att vi tar mer
            av den s.k. medicinen.
          </note>
          <note>
            När vi i regeringen diskuterar finansplanen och talar om BNI
            hit och BNI dit, talar om hur köpkraften har minskat men skall
            öka, har jag gång på gång påmints om det lilla perspektivet. Det
            finns stora grupper vars primära intressen lätt faller utanför
            diskussionerna om BNI och köpkraft. De äldre på ålderdomshem och
            i andra institutioner får inte automatiskt mer gemenskap av att
            köpkraften ökar. Övergivna eller gatufostrade barn blir inte mindre
            övergivna eller mer solidariska samhällsmedlemmar av att vuxna
            får mer i plånboken. Jag tror att vi måste vidga välfärdsbegreppet.
            Välfärdsschablonerna får inte bara gälla materiella värden. Utan
            en hållbar etisk grund, som ställer människovärdet och individens
            värdighet i centrum, fungerar inte samhället, ingen gemenskap,
            varken lokal eller universell.
          </note>
          <note>
            Det är därför en av de viktigaste uppgifterna för oss att vårda
            den grunden, tro på människan, respekt för hennes värdighet, genom
            att skapa en miljö som gynnar hederlighet, trohet och gemenskap.
          </note>
          <note>
            Vi är glada över att det åter betonats av regeringen att skolan
            skall hämta sin grundläggande inspiration ur de värden som genom
            kristendomen och den västerländska humanismen har en djup förankring
            i vårt folk. Men vi blir irriterade över att läroplansförslaget
            skjuter denna grund åt sidan med ordvändningar som låter de här
            kristna grundvärdena bli en förtunnad välling, en liten ingrediens
            karakteriserad med förledet ''bland annan''.
          </note>
          <note>
            Hemmens och skolans fostran är grunden till att vi skall lyckas
            skapa den framtidstro som jag talat om.
          </note>
          <note>
            Samtidigt måste vi förstås röja undan det som förkväver ett ärligt,
            hederligt, solidariskt samhälle.
          </note>
          <note>
            Dit hör den ekonomiska brottsligheten. Det är brott som stör
            det ekonomiska livet. Risken är att kostnaden för hederlighet
            blir så hög att ohederligheten framstår som nödvändig. Vi talar
            mycket om åtgärder som skall förbättra konkurrensen. Ett av de
            värsta konkurrenshindren är just den ekonomiska brottsligheten,
            som snedvrider konkurrensen mellan företag. Vi kristdemokrater
            har under hösten lagt fram ett antal förslag till hur man kan
            motarbeta ekobrotten på kort och lång sikt. Och det är viktigt!
            Vi ser hur det blir allt svårare att få fram resurser för det
            vi vill göra.
          </note>
          <note>
            De små naturliga gemenskaperna klarar inte själva av att t.ex.
            ta hand om vården av de långvarigt och svårt sjuka. Jag tror personligen
            att vi måste prioritera om, skaka fram mer resurser till denna
            vård. Alla vägar som motarbetar ohederlighet och kriminalitet
            på det ekonomiska området hjälper till att skaka fram resurser
            till det vi vill göra. Det behövs snabb och effektiv kirurgi mot
            bl.a.
          </note>
          <note>
            ekobrotten för att vi skall få loss nya skatteresurser.
          </note>
          <note>
            Vi får inte glömma att rikta samma glasögon mot vårt eget land
            som vi så gärna riktar mot u-länder.
          </note>
          <note>
            Samhällssolidariteten kan snabbt försvagas, om
          </note>
          <note>
            ''vanligt folk'' ser att företrädare för makteliten bryter spelreglerna
            för hederlighet och ärlighet. Vi kan faktiskt bygga in en sorts
            självförstörande mekanism i vårt eget välfärdssamhälle. Den mekanismen
            är att ett antal makthavare i samhällstoppen inte visar det föredöme
            och den samhällssolidaritet som är grunden för välfärdssamhället.
            Om den här tendensen forsätter, får vi lägga allt större resurser
            på att vårda ett sjukt samhälle, i stället för att vårda dem som
            är verkligt sjuka.
          </note>
          <note>
            Herr talman! Avslutningsvis skulle jag vilja ta tillfället att
            önska riksdagens ledamöter och anställda en riktigt God Jul. Låt
            mig få erinra om
          </note>
          <note>
            Skriftens ord: ''Det fanns inte rum för dem i härbärget. . .''
            Sådana ord placeras så lätt tillbaka i biblisk historia, men låt
            oss ta till oss det faktum att ovanligt många medmänniskor --
            i synnerhet på södra halvklotet -- lever utanför allt vad värme
            och ombonad gemenskap heter. Detta gäller också för åtskilliga
            i vårt land.
          </note>
          <note>
            Herr talman! I arbetet på att öppna dörren för alla dessa, som
            finns fjärran och nära, vill jag tro att vi alla kan göra gemensam
            sak.
          </note>
          <note>
            Herr talman! Som ett litet postskriptum vill jag annonsera att
            jag tänker överlämna en enkel julklapp till Ingvar Carlsson, litet
            julläsning. Det är den digra lunta som visar vad
          </note>
          <note>
            Kommunikationsdepartementet har uträttat.
          </note>
          <note>
            (Applåder)
          </note>
          <note>
            Anf. 52 IAN WACHTMEISTER
          </note>
          <note>
            (nyd)replik:
          </note>
          <note>
            Herr talman! Det var mycket bra, herr biståndsminister, på de
            flesta punkter. Jag tycker speciellt om det han sade om ''andra
            som skall göra allting, samhället där alla kräver av andra att
            de skall t.ex. spola isen'', eller vad det nu var.
          </note>
          <note>
            Jag tror att vi alla som är här har en uppgift, inte minst ni
            i regeringen. Det är en ganska enkel uppgift, men den kommer nästan
            aldrig fram, och det är att tala om för folk att det är de själva
            som betalar allting. Man säger lätt så här: Äsch, det är staten
            som betalar, så det är inte så farligt. Men staten är ju folk.
            Det finns inte en krona som inte kommer från folk. Man tror att
            man lurar någon och begår ett ekonomiskt brott eller fuskar med
            bidrag och bidragsmaximeras. Det var en av anledningarna till
            att jag tidigare tog upp detta att slå ihop bidragen i ett system.
            Man kanske skulle sluta med det också och få loss enorma belopp,
            om man bara förstod hur ekonomin fungerar, vilka det är som betalar.
            Jag tycker att Alf Svensson var inne på rätt spår där.
          </note>
          <note>
            När det gäller Alf Svenssons egna domäner har han litet svårare.
            Frågan är om inte Alf Svensson skulle ha en annan ministerpost
            än den han har, därför att han är så duktig.
          </note>
          <note>
            Inom t.ex. flyktingpolitiken kan vi se -- det är inte exakt Alf
            Svenssons ansvarsområde men ändå besläktat -- att satsningen kom
            10 miljarder kronor för sent och 50 000 personer i flyktingläger
            för sent.
          </note>
          <note>
            Börjar man inte ändra sig åt det håll som vi hela tiden har talat
            om? Man har förväxlat godhet med dumhet. Det har hela tiden funnits
            mycket bättre sätt att hjälpa människor och att hjälpa fler. Det
            tror jag att Alf Svensson vet.
          </note>
          <note>
            Nu måste riksdag och regering faktiskt ändra sig vad gäller biståndet.
            För mig är dessa frågor --
          </note>
          <note>
            flykting- och biståndsfrågor -- faktiskt nära besläktade, alltså
            om vi hjälper folk genom att låta dem komma hit eller om vi hjälper
            dem på andra ställen. Det är horribelt med den sortens bistånd
            och med de mottagarländer som vi har och med de belopp som vi
            betalar ut. Vi lånar de pengarna. De som betalar biståndet i dag,
            Alf Svensson, är faktiskt de som inte ens har rösträtt och t.o.m.
            de som ännu inte är födda.
          </note>
          <note>
            Vår biståndspolitik är inte bra, den är inte av modell 1992.
            Den är icke typisk för en ickesocialistisk regering. Den är faktiskt
            inte riktigt klok.
          </note>
          <note>
            Vi har konkreta förslag. Jag hinner bara nämna ett:
          </note>
          <note>
            katastrofbrigad. Alf Svensson var inne på att låta folk engagera
            sig själva. Ja, säger vi. Låt dem göra värnplikt i katastrofbrigader,
            där det gäller att rädda människors liv. Låt oss fortsätta den
            debatten, för nu avbryter talmannen mig.
          </note>
          <note type="speaker">
            Anf. 53 Statsrådet ALF SVENSSON (kds):
          </note>
          <note>
            Herr talman! Mina medarbetare påtalade att jag glömde att tacka
            Lars Werner. Nu har jag inte debatterat så mycket med Lars Werner
            av lätt insedda skäl, däremot har jag haft nöjet att tillsammans
            med honom på ett SJ-tåg sjunga
          </note>
          <note>
            Pärleporten. Det var nog så trivsamt. Jag hoppas förstås att
            det dröjer åtskilliga år innan han når dit, eftersom han är en
            så sympatisk person.
          </note>
          <note>
            Så till Ian Wachtmeister. Jag minns mycket väl när man från Ny
            Demokratis sida annonserade att de som kommer från krigshärdarna,
            t.ex. Bosnien, skulle få stanna. Det är de som nu kommer hit.
            Nu vill vi veta hur många av dem som kommer hit tycker Ian Wachtmeister
            skall få stanna -- 1 700
          </note>
          <note>
            under en vecka. Eller skall de inte få stanna nu, även om de
            är lika många som de ständigt omtalade kosovoalbanerna?
          </note>
          <note>
            Ian Wachtmeister säger att vi inte skall ha flyktingar här, vi
            skall hjälpa dem där de kommer ifrån. Men han vill samtidigt skära
            ner bidraget för att hjälpa dem där de kommer ifrån. Det går dåligt
            ihop, måste jag säga.
          </note>
          <note>
            Något om biståndspolitiken. Ian Wachtmeister sade tidigare, och
            det lät väldigt bra: Vi får fler uteliggare här i Sverige, och
            då skall vi ta resurser från etablissemanget och hjälpa dem. Jag
            håller med Ian Wachtmeister om detta. Men hur kan Ian
          </note>
          <note>
            Wachtmeister bara en kort stund därefter göra gällande att dem
            som inte har någon bostad alls, någon infrastruktur eller mat
            för dagen skall vi hjälpa genom att skära ner stödet till dem?
            Jag håller med om att vi kan effektivisera och förbättra stödet,
            men vi kan hjälpa även sedan stödet är effektiviserat och förbättrat.
            Det kan jag försäkra.
          </note>
          <note>
            Anf. 54 IAN WACHTMEISTER (nyd)
          </note>
          <note>
            replik:
          </note>
          <note>
            Herr talman! Vi skall hjälpa folk där de är i den utsträckning
            det finns möjlighet att göra det. Om det inte går att göra det,
            skall vi låta dem som verkligen är drabbade komma hit. Det har
            vi inte några invändningar mot.
          </note>
          <note>
            Observera att jag sade: 50 000 flyktingar i läger för sent. Det
            finns 77 000 i dag. Jag skulle ha kunnat rätta mig. Det är först
            på sistone som de som Alf
          </note>
          <note>
            Svensson talar om har kommit hit.
          </note>
          <note>
            Jag vill också ta upp en annan sak. Vi måste komma ihåg att vi
            inte har råd med en massa av de saker som vi sysslar med. Också
            jag skulle vilja hjälpa hela världen, och jag vet att även Alf
            Svensson har ett stort hjärta. Vi skulle kunna skänka i väg flera
            hundra miljarder, och det kunde nog behövas på sina håll, men
            vi har inte de pengarna.
          </note>
          <note>
            Vi är valda av Sveriges folk, av de svenska väljarna, att företräda
            deras intressen på bästa sätt. Då måste vi maximera utfallet av
            satsningar som vi gör. Det gör vi bättre genom att satsa på folk
            där de är. Vi får då, som Alf Svensson mycket väl vet, möjlighet
            att ge hjälp till 100 gånger fler människor, och de får hjälpen
            där de är i stället för där vi är.
          </note>
          <note>
            Jag vill vidare fråga Alf Svensson om katastrofbrigaden. Vi drar
            nu ned på värnplikten, så att människor inte kommer att gå ut
            i militärtjänst. Är det inte ett utmärkt tillfälle att kalla in
            ungdomar till katastrofbrigader för att ute i världen göra det
            jobb som Alf Svensson och jag efterlyser? De skulle kunna rycka
            in rent fysiskt och ständigt vara i beredskap, i stället för att
            vi skall sprida pengar omkring oss. Jag tror att det är nyttigt
            för engagemanget hos ungdomar och andra som både Alf Svensson
            och jag är oroade för.
          </note>
          <note type="speaker">
            Anf. 55 Statsrådet ALF SVENSSON (kds):
          </note>
          <note>
            Herr talman! Jag vill göra kammarens ledamöter uppmärksamma på
            -- om de inte tänkt den tanken tidigare -- att det alltid är till
            biståndet som vi lånar.
          </note>
          <note>
            Det är till solidariteten med de sämst ställda, de som ingenting
            har, som vi lånar. Till verksamheten i övrigt, de resterande 99
            % -- till våra egna löner här eller i regeringskansliet -- lånar
            vi inte, utan bara till stödet för de sämst ställda.
          </note>
          <note>
            Är det inte litet genant att alltid lyfta fram dem och göra gällande
            att det är till dessa arma människor som vi lånar pengar och att
            det är till stödet till dem som våra barn och barnbarn skall vara
            med och betala?
          </note>
          <note>
            Detta med en katastrofbrigad låter mycket enkelt, men jag tror
            också att det är ganska enkelt att förstå att vi inte är skickade
            att göra insatser under precis vilka förhållanden som helst och
            i vilka kulturer som helst bara därför att en del inte längre
            kallas in till svensk värnplikt.
          </note>
          <note>
            Partiledardebatten var härmed avslutad.
          </note>
          <note>
            2 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositionerna
          </note>
          <note>
            1992/93:142 till justitieutskottet
          </note>
          <note>
            1992/93:154 till utrikesutskottet
          </note>
          <note>
            Motionerna
          </note>
          <note>
            1992/93:L14--L16 till lagutskottet
          </note>
          <note>
            3 § Åtgärder för att stärka det finansiella systemet
          </note>
          <note>
            Föredrogs
          </note>
          <note>
            näringsutskottets betänkande
          </note>
          <note>
            1992/93:NU16 Åtgärder för att stärka det finansiella systemet
            (prop. 1992/93:135).
          </note>
          <note type="speaker">
            Anf. 56 BIRGITTA JOHANSSON (s):
          </note>
          <note>
            Herr talman! Riksdagen står i dag inför ett historiskt beslut,
            och det är historiskt ur flera utgångspunkter.
          </note>
          <note>
            För det första har vi socialdemokrater gjort en uppgörelse med
            den borgerliga regeringen som är ägnad att minska påfrestningarna
            på det finansiella systemet. Vi socialdemokrater ställer upp på
            regeringens proposition som innebär att staten skall garantera
            banker och vissa andra kreditinstitut möjlighet att fullgöra sina
            förpliktelser i rätt tid.
          </note>
          <note>
            Det skall ske genom att stöd lämnas till fortsatt verksamhet
            i livskraftiga institut eller genom att stöd lämnas till rekonstruktion
            eller avveckling i ordnade former av institut som inte kan förväntas
            uppnå lönsamhet på lång sikt.
          </note>
          <note>
            De problem i den finansiella sektorn som nu plågar den svenska
            ekonomin är inte unika för Sverige.
          </note>
          <note>
            Liknande problem återfinns i en lång rad länder.
          </note>
          <note>
            Orsakerna är till stor del desamma. Avregleringar av finansmarknaderna
            i kombination med en uppåtgående konjunktur skapade ett drivhusklimat
            som ledde till att kredit- och fastighetsmarknaderna expanderade
            för kraftigt och kom ur balans.
          </note>
          <note>
            Det andra är att detta beslut kan komma att kosta oss skattebetalare
            många miljarder genom att vi nu kommer att få betala den fest
            som så många kostade på sig under hela 1980-talet. Många är nu
            i en situation där man oroar sig mycket för sitt eget arbete,
            för hot om uppsägningar och för hur hyran skall kunna betalas.
            Löntagarna inom industrin och vår gemensamma sektorn får i stället
            ständigt höra att kostnadsläget är för högt, att man inte är tillräckligt
            effektiv.
          </note>
          <note>
            Herr talman! Det är inte den ideologiska profileringen av den
            egna politiken som bör gälla när vi behandlar detta ärende.
          </note>
          <note>
            Alla har vi ett ansvar. Vi måste vara ödmjuka och med stor inlevelseförmåga
            möta de många människor som känner oro bl.a. inför stundande julhelg
            och inför 1993.
          </note>
          <note>
            Skattebetalarnas oro utgår ifrån att man först var med om att
            festa på 1980-talet, genom bankernas och andra kreditinstituts
            glada utlåningspolicy.
          </note>
          <note>
            Många gånger fick låntagaren rådet att låna litet mer än vad
            som behövdes. Ingen ifrågasatte vare sig låntagarens kreditvärdighet
            eller behov av lån.
          </note>
          <note>
            Detta gällde oavsett om det var privatpersoner eller om det var
            fastighetsspekulanter.
          </note>
          <note>
            Åtgärder som säkrar betalningssystemets stabilitet är av central
            betydelse. Förtroendet för det svenska betalningssystemet har
            redan rubbats i sådan grad att bankers och andra instituts utländska
            finansiering försvårats. Det är omsorgen om
          </note>
          <note>
            Sveriges ekonomiska utveckling som motiverar denna extraordinära
            åtgärd, inte omsorgen om bankinstituten. Det är bankernas inlåning
            och annan extern finansiering som skall garanteras, inte deras
            egna kapital eller ägarnas tillgångar.
          </note>
          <note>
            Vi socialdemokrater menar att det icke får råda någon som helst
            tvekan om handläggningen av de ärenden som kommer att handhas
            av
          </note>
          <note>
            Bankstödsnämnden och regeringen. Under senare tid har vi genom
            massmedia, och på annat sätt, fått veta att det finns förhoppningar
            från olika institut att de skall kunna omfattas av den statliga
            garantin.
          </note>
          <note>
            I onsdags begärde därför vi socialdemokrater överläggningar med
            regeringen om de frågor som vi inte i riksdagens handläggning
            av detta betänkande kunnat bedöma. Ett sådant exempel är försäkringsbolaget
            Wasas köp av Bohusbanken.
          </note>
          <note>
            Det har ifrågasatts om det finns kryphål i regeringsförslaget,
            som i så fall skulle ge möjlighet att köpa sig statlig garanti
            för sådana egna riskfyllda finansieringar som inte nu avsetts
            bli omfattade av garantin.
          </note>
          <note>
            Jag utgår från att regeringens företrädare i utskottet och regeringen
            mycket klart markerar var man står i denna fråga. Det får icke
            råda någon som helst tvekan hur denna typ av frågor skall behandlas
            framöver.
          </note>
          <note>
            Vi socialdemokrater har två reservationer vid detta betänkande.
          </note>
          <note>
            Reservation nr 3 handlar om de så allmänt diskuterade fallskärmsavtalen.
            Vi vill att en generell utredning om sådana avtal snarast kommer
            till stånd. Vi vill att det skall finnas möjlighet att säga upp
            avtal. Vidare vill vi att i årsredovisningar och andra handlingar
            skall redovisas de fallskärmsavtal som finns tecknade i banker,
            kreditinstitut och andra företag.
          </note>
          <note>
            Reservation nr 5 handlar om en utredning av bankkrisen. Vi anser
            det oerhört viktigt att klarlägga orsakerna till den finansiella
            krisen, både nationellt och internationellt. Vidare vill vi att
            man analyserar effekterna i olika avseenden av krisen.
          </note>
          <note>
            Vi måste få fram underlag som gör det möjligt att bedöma hur
            den ekonomiska politiken och tillsynen över finanssektorn skall
            utformas i framtiden.
          </note>
          <note>
            Mot bakgrund av vad jag har sagt om våra två reservationer yrkar
            jag nu bifall till reservationerna
          </note>
          <note>
            3 och 5.
          </note>
          <note>
            En majoritet i utskottet står bakom förslaget i vår motion om
            att inrätta en allmänhetens bankombudsman. Beslutet innebär att
            formerna för bankombudsmannens arbete skall utredas närmare och
            att regeringen därefter skall återkomma till riksdagen med ett
            förslag. Det finns ett stort behov av en ombudsmannainstitution
            som kan stärka konsumenternas ställning gentemot banker och andra
            kreditinstitut.
          </note>
          <note>
            Vi förutsätter därför nu att detta blir riksdagens beslut i dag.
            Jag yrkar bifall till betänkandet i denna del.
          </note>
          <note type="speaker">
            Anf. 57 FÖRSTE VICE TALMANNEN:
          </note>
          <note>
            För att undvika missförstånd vill jag meddela att i enlighet
            med gällande regler kommer detta ärende att avgöras då det är
            färdigbehandlat. Därefter kommer det att från podiet föreslås
            att de återstående ärendena skall avgöras i ett sammanhang.
          </note>
          <note type="speaker">
            Anf. 58 SIMON LILIEDAHL (nyd):
          </note>
          <note>
            Herr talman! Det beslut vi i dag skall fatta beträffande åtgärderna
            att stärka det svenska banksystemet har av vissa ''insiders''
            kallats för den viktigaste frågan för riksdagen under hela 1900-
          </note>
          <note>
            talet. Vi diskuterar i dag stora tal. Sveriges upplåning uppgår
            till 400--500 miljarder kronor.
          </note>
          <note>
            Det är de framtida villkoren för denna upplåning som skall stadfästas
            i dag.
          </note>
          <note>
            Propositionen har redan lästs av de utländska bankerna. De väntar
            i dag på besked från riksdagen. En statsgaranti kan betyda att
            svenska banker nu kan omsätta sina lån till kanske någon procent
            lägre ränta än den de tidigare har fått betala då de endast har
            lånat på sin egen balansräkning. Glöm inte att 1 % betyder 4--5
          </note>
          <note>
            miljarder kronor i besparingar på räntekostnaderna. På sikt kan
            detta betyda att de svenska bankerna kan arbeta med lägre marginaler.
          </note>
          <note>
            Det är ett konstruktivt sätt att sänka den höga räntan.
          </note>
          <note>
            Med tanke på propositionens betydelse för den svenska ekonomin
            är det eländigt att vi har haft en motionstid på endast fem dagar.
            Det här är i alla avseenden en tung proposition, 55 sidor, som
            bl.a.
          </note>
          <note>
            förutsätter stora kunskaper i balansvärdelära. Det är kunskaper
            som jag trodde att jag besatt innan jag läste propositionen. Propositionens
            innehåll är för allvarligt för att man skall tvingas arbeta i
            tidsnöd.
          </note>
          <note>
            Jag vill redan i inledningen betona att Ny demokrati med stor
            kraft ställer sig bakom propositionens huvudförslag, nämligen
            att staten garanterar att banker och vissa andra kreditinstitut
            kan fullgöra sina förpliktelser i rätt tid. Hade vi inte haft
            fullständig enighet om detta, hade risken varit stor att kronan
            hade accelererat sin nedåtgående trend.
          </note>
          <note>
            I vår motion, som vi har väckt med anledning av propositionen,
            har vi koncentrerat oss på att uppmärksamma regeringen på nödvändigheten
            att statens intressen, med hjälp av
          </note>
          <note>
            Bankstödsnämnden, skall tillvaratas bättre i förhandlingar med
            banker och andra kreditinstitut -- eller ''bankakuten'', som t.o.m.
          </note>
          <note>
            finansministern har kallat nämnden.
          </note>
          <note>
            Vi får inte glömma att bankerna har samlat på sig en hord av
            skickliga jurister, som vill utnyttja den nya lagens möjligheter
            maximalt för den egna bankens eller institutets intressen.
          </note>
          <note>
            Vi i Ny demokrati vill att lagen skall stärkas. Det är därför
            något förvånande att utskottet har gått emot alla våra förslag
            i vår motion. Jag återkommer i korthet till några av våra huvudteser
            i motionen.
          </note>
          <note>
            Men dessförinnan vill jag i någon mån kommentera den bakgrund
            till dagens kreditkris som regeringen har presenterat i propositionen.
          </note>
          <note>
            Regeringen har, enligt vår åsikt, inte tillräckligt klart betonat
            att dagens svårigheter till stor del beror på att stora och små
            företagare, av vilka jag representerar en, och entreprenörer i
            skaror drevs ut ur Sverige på 80-talet. Sverige låg då i toppen
            bland länderna i världen när det gäller företagsskatter och individuella
            skatter.
          </note>
          <note>
            Industrins utredningsinstitut har nyligen presenterat siffror
            som verifierar detta. Svenskägd tillverkningsindustri hade 525
            000 anställda som arbetade utomlands under 1991, medan endast
          </note>
          <note>
            470 000 anställda arbetade i Sverige. Endast 15 %
          </note>
          <note>
            av dessa företags koncernomsättningar hänförde sig till Sverige.
            I mitt gamla företag Electrolux är siffran endast 12 %. Jag känner
            mig som en förrädare. Jag var själv med om att genomföra utflyttningen
            av svensk industri i Europa.
          </note>
          <note>
            Denna trend med utflyttning av industri utomlands går inte att
            stoppa så länge vi har dagens höga ränteläge. Om det på 80-talet
            var skatterna som tvingade våra livskraftiga företag ut i världen,
            är det i dag det höga ränteläget. Från mitt eget lilla bolags
            horisont har jag svårt att förstå varför jag i dag skall betala
            18 % ränta på min checkräkningskredit, medan mitt bolag i Hamburg
            endast betalar 13 %.
          </note>
          <note>
            En viktig anledning till denna skillnad är att bankerna i Sverige
            har skyhöga marginalräntor. De vill kompensera för misslyckandena
            i finansbolagsoch fastighetsaffärer. Det gäller därför för bankakuten
            att i sina förhandlingar med bankerna pressa ner dessa marginalräntor.
          </note>
          <note>
            Från min egen erfarenhet som företagare vet jag att inget är
            viktigare än att rekrytera rätt chef. Marcus
          </note>
          <note>
            Wallenberg -- som S-E-Banken säkert saknar i dessa dagar av förvillelser
            -- ansåg att hans viktigaste uppgift var att anställa och sparka
            chefer.
          </note>
          <note>
            En bra chef tror på sig själv och behöver inget fallskärmsavtal.
            När den statliga Nordbankens chef känner sig osäker, kränger han
            på sig fallskärmen.
          </note>
          <note>
            Det är en av orsakerna till varför Nordbanken nu kraschlandar.
            Ansvaret går i sista hand till styrelsen, som måste vara kompetent
            och inte politiserad.
          </note>
          <note>
            Vi i Ny demokrati har därför, med den kraft ett litet parti är
            mäktigt, framhållit i motionen att regeringen måste göra allt
            som står i dess makt för att som chef för bankakuten finna den
            mest kompetenta företagsledaren i landet. Det är för mig som politiker
            svårt att förstå varför utskottet inte har velat skriva under
            dessa kungsord som vi har framfört i vår motion.
          </note>
          <note>
            I riktlinjerna till bankakuten står det bl.a. att stödet som
            ges skall ha en konkurrensneutral utformning.
          </note>
          <note>
            Det blir svårt att efterleva detta villkor, då den eller de banker
            som kan klara sig på egen hand lätt blir förfördelade. Det står
            vidare att stödet inte skall omfatta aktiebolag och förlagslån.
            Detta är ingen lyckad lösning. Följden blir att marknaden för
            dessa förlagslån kommer nästan helt att försvinna, vilket påverkar
            möjligheterna att uppnå kapitaltäckningsvillkoret på 8 %. Detta
            har vi också med kraft påtalat i vår motion.
          </note>
          <note>
            Det står i propositionen att det skall finnas en mångfald på
            marknaden så att en effektiv konkurrens kan upprätthållas. Detta
            är en viktig pekpinne åt bankakuten, som aktivt måste verka för
            att främmande banker etablerar sig i Sverige.
          </note>
          <note>
            Kanske kan bankakuten locka hit en utländsk bank som kan ta över
            Götabankens kontorsnät. Det gäller att till varje pris bryta det
            svenska mönstret med ''följa John'' när det gäller bankräntorna.
            Om vi kan få en utländsk bank som arbetar med t.ex.
          </note>
          <note>
            tyska marginalräntor på 1,5--2 % att etablera sig här, skulle
            mycket vara vunnet. Räntenivån kommer att sjunka -- till allas
            vår välsignelse.
          </note>
          <note>
            Den förväntade utvecklingen är att samtliga banker, kanske med
            något undantag, kommer att tvingas in i garantisvängen, alternativt
            få in staten som huvudaktieägare. I propositionen står det att
            stödsystemet skall avvecklas först när fordringsägarnas intressen
            har tillgodosetts. Jag har då troligen pensionerats på riktigt.
          </note>
          <note>
            Ny demokrati har motionerat att bankakuten, genom avtalet med
            bankerna, måste se till att statens aktier vid lämpligt tillfälle
            övergår i privat ägandeform. T.ex. skall bankens kunder erbjudas
            att bli aktieägare. Detta har vi också kraftfullt diskuterat i
            vår motion, som avfärdas av utskottet.
          </note>
          <note>
            Jag vill summera genom att än en gång uppmärksamma regeringen
            på att den starka chefen för bankakuten måste få behörighet att
            kunna förhandla hårt med bankerna. De måste sättas under press.
            Jag måste få kunna få reda på saldot på mitt konto under en månads
            tid utan att få höra talas om problem med ''datan''.
          </note>
          <note>
            Det behövs en chef för bankakuten som kan byta ut odugliga chefer
            inom banksystemet och som kan se till att kontorsföreståndarna
            vågar låna ut kapital till företag med växtkraft. Så är inte fallet
            i dag.
          </note>
          <note>
            Utan en förnyelse går det svenska bankväsendet i stå.
          </note>
          <note>
            Jag och Ny demokrati önskar regeringen och
          </note>
          <note>
            Bankstödsnämnden lycka till i sitt svåra värv.
          </note>
          <note>
            Herr talman! Det är självklart att jag ställer mig bakom samtliga
            yrkanden i vår motion N46, som är en bestseller. Med hänsyn till
            kammarens arbetsbelastning väljer jag att endast yrka bifall till
          </note>
          <note>
            Ny demokratis reservationer 1, 2 och 4.
          </note>
          <note>
            (Applåder)
          </note>
          <note type="speaker">
            Anf. 59 ROLF L NILSON (v):
          </note>
          <note>
            Herr talman! Det här är förhoppningsvis slutkapitlet i en ganska
            lång roman, där riksdagen har fått rycka ut och göra insatser
            för att rädda det svenska kreditsystemet efter champagneyran under
          </note>
          <note>
            80-talet. Det är viktigt att slutkapitlet i en roman är bra för
            att hela romanen skall bli bra. Jag hoppas och förutser att detta
            blir ett bra beslut och att det blir en bra åtgärd att inrätta
            en bankstödsnämnd.
          </note>
          <note>
            Vidare hoppas jag att man på ett omsorgsfullt sätt kommer att
            utforma regler för utgivande av stöd, så att de målsättningar
            som regeringen redovisar i propositionen kan uppfyllas.
          </note>
          <note>
            Jag vill börja med att deklarera att Vänsterpartiet ställer sig
            fullt ut bakom dessa målsättningar. Jag tycker att de är bra.
          </note>
          <note>
            Vi har däremot en del invändningar mot hur regeringen och Bankstödsnämnden
            skall ha möjlighet att uppfylla dessa goda målsättningar. Vi tycker
            att det är för diffust och oprecist redovisat i propositionen
            och i förslagen till beslut i betänkandet. Vi har tagit upp detta
            i den motion vi har väckt med anledning av propositionen, och
            vi har följt upp detta i vår meningsyttring.
          </note>
          <note>
            Vi menar att regeringen måste återkomma med utförligare redovisning
            av villkoren för stöd. En liten, men inte oviktig, del i detta
            är de s.k.
          </note>
          <note>
            fallskärmsavtalen. De måste få rätt proportioner i det hela.
            Som debatten förs nu kan man få för sig, att om man bara kommer
            till rätta med fallskärmsavtalen kan alla problem lösas i det
            ekonomiska systemet. Men det här är bara en liten, men upprörande,
            del. Vi tycker att som villkor för att stöd skall utgå till en
            bank, får banken göra sig av med förpliktelser i form av fallskärmsavtal
            e.d.
          </note>
          <note>
            Hur de gör är deras ''business''. Det skall inte vara riksdagens
            eller regeringens sak.
          </note>
          <note>
            Bankstödsnämnden bör vara beredd att ställa upp med stöd. Men
            det skall vara under förutsättning att bankerna har städat upp
            efter sig.
          </note>
          <note>
            En annan synpunkt som vi inte har fört fram i motionen, men som
            har kommit fram i debatten, och som jag tycker är rimlig, är att
            alla avtal som
          </note>
          <note>
            Bankstödsnämnden träffar med banker skall bli offentliga. Det
            finns ett stort och berättigat ifrågasättande av hur banksystemet
            har fungerat.
          </note>
          <note>
            Det är oerhört viktigt att det inte uppstår några missuppfattningar
            på grund av onödigt hemlighetsmakeri. Det skall alltså vara full
            offentlighet i de uppgörelser som träffas.
          </note>
          <note>
            För att systemet skall bli effektivt krävs att
          </note>
          <note>
            Bankstödsnämnden får möjlighet att agera kraftfullt. Vi tycker
            inte att det förslag regeringen har lagt fram är tillräckligt
            kraftfullt. Man borde i större utsträckning arbeta efter den modell
            som finns i USA, där Bankstödsnämnden har rätt att gå in och ställa
            långtgående krav på dem som mottar stöd. Det kan gälla att byta
            ut styrelser eller att förbjuda aktieutdelning.
          </note>
          <note>
            Jag vill yrka bifall till meningsyttringen avseende mom. 5, där
            vi kräver preciseringar av hur man skall uppnå de goda målsättningarna.
            Det gäller alltså formerna för stödet.
          </note>
          <note>
            Både i propositionen och i betänkandet förs ett resonemang om
            hur kreditväsendet skall ägas. Det är rimligt att det svenska
            kreditväsendet i huvudsak är privatägt. Men det framställs ofta
            från borgerligt håll som om det vore onormalt och ett hinder för
            god bankverksamhet om staten äger kreditinstitut helt eller delvis.
            Det är vilseledande. Det är inte alls onormalt i andra länder
            att staten äger en bank eller del i en bank.
          </note>
          <note>
            I meningsyttringen avseende mom. 2 säger vi att vi inte stöder
            utskottsmajoritetens syn på det statliga bankägandet och att staten
            skall dra sig ur banksektorn så snabbt som möjligt. Vi delar inte
            heller uppfattningen att det skall ligga på regeringen att avgöra
            när statligt engagemang i banksektorn skall avvecklas. När det
            skall avvecklas i större omfattning är det en riksdagsfråga --
            om det skulle bli aktuellt att göra sig av med t.ex. Nordbanken
            eller en större aktiepost i en annan bank. Det är inget som regeringen
            bör avgöra.
          </note>
          <note>
            Jag vill instämma i vad föregående talare har sagt och understryka
            att det kunde ha varit rimligt att för att öka konkurrensen inom
            det svenska bankväsendet söka utländska ägare till i första hand
          </note>
          <note>
            Gotabanken. Ta det som ett råd, Bo Lundgren! När sådana kontakter
            har redovisats i pressen har jag med en viss skadeglädje konstaterat
            att en tysk intressent har varit en delstatsägd bank. Det skulle
            vara intressant om en utländsk statligt ägd eller delstatsägd
            bank köpte en statligt ägd eller beskyddad bank. Det skulle vara
            bra med utländsk konkurrens.
          </note>
          <note>
            Jag instämmer i vad Birgitta Johansson har sagt om behovet av
            en bankombudsman och nöjer mig med att yrka bifall till vår meningsyttring
            avseende mom.2 och 5.
          </note>
          <note>
            Jag vill avsluta med en fråga till Bo Lundgren. Vi har ett statligt
            engagemang i dag på i storleksordningen 50 miljarder. Var bedömer
            Bo
          </note>
          <note>
            Lundgren att det statliga engagemanget kan sluta?
          </note>
          <note>
            Jag begär inte några exakta siffror, utan ett besked om vilken
            storleksordning man kan tänka sig.
          </note>
          <note type="speaker">
            Anf. 60 ROLF DAHLBERG (m):
          </note>
          <note>
            Herr talman! Som Birgitta Johansson sade i sitt anförande har
            regeringen haft överläggningar med
          </note>
          <note>
            Socialdemokraterna om denna fråga. Det var naturligt, eftersom
            problemen härrör från den socialdemokratiska regeringstiden.
          </note>
          <note>
            I den proposition som regeringen nu har lagt fram föreslås att
            staten skall garantera att banker och vissa andra kreditinstitut
            kan fullgöra sina förpliktelser i rätt tid. Regeringen föreslås
            få ett bemyndigande att besluta om stödåtgärder som säkerställer
            detta åtagande.
          </note>
          <note>
            Stöd skall kunna lämnas dels för fortsatt verksamhet i institut
            som man bedömer vara långsiktigt livskraftiga, dels till rekonstruktion
            eller avveckling av institut som inte bedöms kunna leva vidare.
            Stödet skall utformas på ett affärsmässigt sätt och så att statens
            långsiktiga kostnader minimeras. I princip skall statens kostnader
            bäras av det institut som erhåller stöd.
          </note>
          <note>
            Stödsystemet skall omfatta samtliga banker med svensk oktroj.
            Här ingår också ett antal utlandsägda banker. Utöver banker föreslås
            även vissa kreditinstitut med statlig anknytning innefattas i
            systemet. När stödet ges till en bank kan också hänsyn tas till
            bostadsinstitut och finansbolag som är dotterbolg till banker.
            Endast i undantagsfall skall det bli aktuellt att ge stöd direkt
            till sådana bolag.
          </note>
          <note>
            Statens åtagande föreslås omfatta ett instituts samtliga förpliktelser.
            Riskkapital och eviga förlagslån omfattas dock inte. Inte heller
            förpliktelser som uppenbarligen inte är förenliga med en sund
            bankverksamhet. Det statliga stödet skall kunna lämnas i former
            som bedöms lämpliga i varje enskilt fall. Det kan bli aktuellt
            med t.ex.
          </note>
          <note>
            garantier, olika typer av lån och aktiekapitaltillskott.
          </note>
          <note>
            Stödet skall förenas med olika villkor som staten ställer upp
            och krav på motprestationer såsom garantiavgifter, rationaliseringar,
            nedsättning av aktiekapitalet, begränsning av aktieutdelning m.m.
          </note>
          <note>
            Det blir en uppgift för regeringen och den nya myndigheten Bankstödsnämnden
            att i varje enskilt fall avgöra hur villkoren bör utformas. Utskottet
            har dock velat markera vikten av att villkoren utformas så att
            det statliga stödet återvinns.
          </note>
          <note>
            De statliga åtagandena kommer att bli omfattande och kan uppgå
            till åtskilliga miljarder kronor. Det går emellertid inte nu att
            beräkna kostnaden för åtagandena. Utskottet tillstyrker därför
            att regeringen bemyndigas att besluta om stöd till banker och
            andra kreditinstitut i erforderlig omfattning.
          </note>
          <note>
            I en reservation har representanter för Ny demokrati föreslagit
            att eviga förlagslån skall omfattas av statens åtagande. Utskottet
            delar på denna punkt regeringens bedömning att eviga förlagslån
            har karaktären av riskkapital, bl.a.
          </note>
          <note>
            eftersom de har obegränsad löptid och kan användas för förlusttäckning.
            De bör därför enligt utskottets uppfattning inte omfattas av statens
            åtagande.
          </note>
          <note>
            Socialdemokraterna begär i en reservation en generell granskning
            av de s.k. fallskärmsavtalen och avgångsvederlagen och att möjligheten
            att upphäva dem skall undersökas. Jag har full förståelse för
            den kritik som från olika håll riktas mot dessa avtal. Avtalen
            har också kritiserats av finansministern. Hon har dessutom, som
            kammarens ledamöter känner till, tillsatt en utredare för att
            undersöka de avtal som gäller
          </note>
          <note>
            Nordbanken. Utredaren skall ta reda på om det finns möjligheter
            att upphäva avtalen eller möjligen få någon jämkning av ingångna
            avtal.
          </note>
          <note>
            Socialdemokraternas agerande på denna punkt finner jag litet
            märkligt. Alla dessa avtal tecknades under den socialdemokratiska
            regeringstiden. De mest uppmärksammade finns i den statliga
          </note>
          <note>
            Nordbanken, där regeringen via
          </note>
          <note>
            Finansdepartementet borde ha haft full insyn.
          </note>
          <note>
            Regeringen tillsatte styrelserna och var t.o.m. med om att avskeda
            en del av direktörerna som hade dessa avtal.
          </note>
          <note>
            Det vore konstigt om inte den dåvarande regeringen kände till
            dessa avtal, men den gjorde ingenting åt dem. En förklaring kan
            möjligen vara att det började närma sig val och dessa frågor var
            för känsliga för att tas upp då. Man sköt det hela framför sig.
            Att då i efterhand komma och verka i det närmaste oskuldsfull
            och ha synpunkter på hur den nuvarande regeringen skall agera
            för att städa upp efter dessa avtal, tycker jag är anmärkningsvärt.
            Därför har jag ingen förståelse för den reservation som Socialdemokraterna
            har på den här punkten.
          </note>
          <note>
            Ny demokrati har reserverat sig för att det statliga stödet skall
            villkoras av krav på radikal rationalisering och effektivisering
            och att finansiella nyckeltal skall användas som villkor för stöd.
            I reservationen begär de dessutom att förutsättningarna för en
            finansiell försäkring bör utredas.
          </note>
          <note>
            Dessa förslag är enligt utskottets uppfattning redan tillgodosedda
            genom vad som föreslås i propositionen. Sålunda understryks där
            att krav skall kunna ställas på rationaliseringar i de berörda
            instituten och att finansiell försäkring också kan komma till
            användning.
          </note>
          <note>
            Socialdemokraterna har i en annan reservation tagit upp frågan
            om tillsättande av en bred beredning om bankkrisens internationella
            karaktär och om dess nationella förlopp och verkningar.
          </note>
          <note>
            Utskottsmajoriteten avstyrker det kravet med hänvisning till
            att regeringen avser att inom kort tillsätta en utredning om utvecklingen
            på kreditmarknaden.
          </note>
          <note>
            Denna skall också få i uppdrag att analysera orsakerna till de
            nuvarande problemen och även göra jämförelser med utvecklingen
            i andra länder.
          </note>
          <note>
            Utredningen skall vidare analysera de effekter situationen på
            kreditmarknaden har medfört och kan väntas medföra för övriga
            delar av ekonomin.
          </note>
          <note>
            Med den skrivningen tycker vi att
          </note>
          <note>
            Socialdemokraterna är tillgodosedda på den punkten.
          </note>
          <note>
            Ny demokrati har förenat sig med socialdemokraterna i utskottet
            om krav på en utredning om en allmänhetens bankombudsman.
          </note>
          <note>
            Det här kravet har Socialdemokraterna framfört flera gånger tidigare,
            medan däremot Ny demokrati i onsdags, för två dagar sedan, när
            vi behandlade finansutskottets betänkande som tog upp den här
            frågan, inte ansåg att någon utredning var påkallad. Då röstade
            Ny demokrati mot
          </note>
          <note>
            Socialdemokraternas exakt likalydande yrkande här i kammaren.
          </note>
          <note>
            Jag vet inte om Ny demokratis ledamot i näringsutskottet har
            missuppfattat frågan, men det får vi väl besked om vid omröstningen,
            om inte förr.
          </note>
          <note>
            Eftersom regeringspartierna har kommit i minoritet i utskottet
            har de en reservation till förmån för ett avslag på den socialdemokratiska
            motionen.
          </note>
          <note>
            Ny demokrati har också reserverat sig för en utredning som skall
            tillsättas för att skapa förutsättningar för en effektiv konkurrens
            genom mångfald i banksystemet. Utskottet har avstyrkt det yrkandet
            med hänvisning till att ändringar i syfte att bl.a. öka konkurrensen
            har föreslagits i fråga om förvärv av aktier och beskattning vid
            ombildning av filialer.
          </note>
          <note>
            När EES-avtalet dessutom träder i kraft ökar också förutsättningarna
            för konkurrens från utländska kreditinstitut. Det är vidare en
            uppgift för
          </note>
          <note>
            Finansinspektionen och Konkurrensverket att följa utvecklingen
            av pris- och konkurrensförhållandena inom bankväsendet. Dessa
            frågor kan också komma att belysas av den aviserade utredningen
            om utvecklingen på kreditmarknaden.
          </note>
          <note>
            Ny demokrati vill också att reglerna för bankerna skall ses över
            i syfte att kunder inte i onödan skall försättas i konkurs. Utskottet
            avstyrker det yrkandet. Utskottet anser att det visserligen kan
            krävas av kreditinstituten att dessa gör en normal och riktig
            kreditprövning och även överväger om konkurs i enskilda fall är
            det bästa alternativet eller ej. Men det slutgiltiga ansvaret
            för kreditgivningen måste alltid ligga hos det enskilda kreditinstitutet.
          </note>
          <note>
            Därför har utskottet avstyrkt detta motionsyrkande.
          </note>
          <note>
            Herr talman! Mot bakgrund av att regeringen nu föreslås få ett
            vidsträckt bemyndigande och kan komma att göra betydande åtaganden
            för statens räkning för att stödja banksystemet, har regeringen
            aviserat att den regelbundet kommer att informera riksdagen om
            de åtgärder som man kommer att vidta.
          </note>
          <note>
            Vi i utskottet anser att det är mycket viktigt att en sådan rapportering
            sker hit till riksdagen i denna, ur finansiell synpunkt, mycket
            stora fråga.
          </note>
          <note>
            Herr talman! Med det anförda yrkar jag bifall till hemställan
            i näringsutskottets betänkande nr 16
          </note>
          <note>
            med undantag av mom. 11, där jag yrkar bifall till reservation
            nr 6.
          </note>
          <note type="speaker">
            Anf. 61 BIRGITTA JOHANSSON (s)
          </note>
          <note>
            replik:
          </note>
          <note>
            Herr talman! Utskottets ordförande sade att han inte förstod
            varför vi socialdemokrater hade reserverat oss på de punkter som
            behandlade fallskärmsavtal och krav på en bred utredning kring
            den finansiella krisen.
          </note>
          <note>
            Jag sade i mitt inledningsanförande att vi måste se på den här
            typen av frågor med stor ödmjukhet och stor öppenhet. Det är väldigt
            många människor som känner sig oroade. Jag har den alldeles bestämda
            uppfattningen att vi via olika parlamentariskt breda utredningar
            måste delge allmänheten vad som har hänt, när det gäller finanskrisen.
          </note>
          <note>
            När det gäller fallskärmsavtalen, nämnde Rolf
          </note>
          <note>
            Dahlberg att dessa kom till under den socialdemokratiska regeringens
            tid. Den socialdemokratiska regeringen medverkade naturligtvis
            inte till att teckna några avtal. Rolf
          </note>
          <note>
            Dahlberg vet mycket väl hur ett företag sköts. Vi har sagt att
            det skall skötas på affärsmässiga grunder. Den typen av avtal
            görs oftast upp mellan en VD och en ordförande.
          </note>
          <note type="speaker">
            Anf. 62 ROLF DAHLBERG (m) replik:
          </note>
          <note>
            Herr talman! När det gäller fallskärmsavtalen är det riktigt
            att den förra regeringen naturligtvis inte kan lastas för de avtal
            som är tecknade utanför den statliga sektorn. Där har den aldrig
            haft någon insyn.
          </note>
          <note>
            Jag nämnde att staten ägde 85 % i den statliga banken, Nordbanken,
            vid detta tillfälle, om jag minns rätt. Staten tillsatte styrelse
            och ordförande.
          </note>
          <note>
            När det började gå snett 1990, bytte man direktörer nästan en
            gång om året. Så småningom bytte man också ordförande i banken.
            Det vore underligt om inte de som hade 85 % av aktierna på bolagsstämman
            och hela makten i denna bank, hade någon som helst uppfattning
            om vad som höll på att gå så snett i den stora banken. Varför
            frågade man i så fall inte?
          </note>
          <note>
            De som följt detta i Expressen, som undersökt det hela och nu
            beskriver det dag för dag i tidningen, kan läsa hur den dåvarande
            finansministern Allan
          </note>
          <note>
            Larsson var involverad i de krisskeende som förekom i Nordbanken
            under den här tiden. Vad gjorde regeringen i det läget? Den gjorde
            ingenting, utan först efter valet kom man och krävde av den nya
            regeringen att den skulle börja sopa upp efter det som skett tidigare.
          </note>
          <note type="speaker">
            Anf. 63 BIRGITTA JOHANSSON (s)
          </note>
          <note>
            replik:
          </note>
          <note>
            Herr talman! Diskussionen rör sig om en enskild bank, nämligen
            Nordbanken, och hur vi har hanterat den frågan. Jag tycker att
            vi skall hantera alla banker och företag på precis samma sätt.
          </note>
          <note>
            Därför är fallskärmsavtal, oavsett vem som har träffat dem, av
            ondo. Vi måste kunna kräva att få insyn för allmänheten och de
            skattebetalare som skall vara med och betala denna fest. Det är
            detta jag tycker att vi skulle kunna vara överens om.
          </note>
          <note type="speaker">
            Anf. 64 ROLF DAHLBERG (m) replik:
          </note>
          <note>
            Herr talman! Jag tror att vi är överens på den punkten. Den typ
            av stötande avtal som vi sett inte bara inom Nordbanken utan också
            inom andra banker och kreditinstitut är inte något som någon av
            oss här tycker är bra och ställer sig bakom.
          </note>
          <note>
            Varför jag tar Nordbanken som exempel beror på att staten via
            regeringen där hade det direkta ansvaret. Det är därför som det
            är så underligt att regeringen var så passiv vid detta tilfälle
            och inte gjorde någonting när det gällde den statliga banken
          </note>
          <note>
            Nordbanken.
          </note>
          <note>
            Herr talman! Det är ju ändå i den banken som de största och mest
            häpnadsväckande avtalen har tecknats.
          </note>
          <note>
            Förste vice talmannen anmälde att Birgitta
          </note>
          <note>
            Johansson anhållit att till protokollet få antecknat att hon
            inte ägde rätt till ytterligare replik.
          </note>
          <note type="speaker">
            Anf. 65 BENGT DALSTRÖM (nyd) replik:
          </note>
          <note>
            Herr talman! Rolf Dahlberg berörde en del av våra reservationer
            och avslutningsvis också vår inställning, vilket jag får anledning
            att återkomma till i ett senare anförande.
          </note>
          <note>
            Rolf Dahlberg tog upp frågan om vårt agerande när det gäller
            tillskapandet av en allmän bankombudsman och en utredning om detta.
            Han sade att vi i utskottet hade hanterat frågan på ett visst
            sätt, och att vi i dagens läge kommer att rösta på ett annat sätt.
          </note>
          <note>
            Bakgrunden är tyvärr den, Rolf Dahlberg, att jag inte deltog
            i näringsutskottets hantering av denna fråga. Den gick utan mitt
            deltagande som ett yttrande om avslag vidare till finansutskottet.
            Där hade vi inte kommunikation i detta ärende. Vi blev uppmärksammade
            på detta genom beslutet i förrgår, och kunde vid ett senare tillfälle
            biträda
          </note>
          <note>
            Socialdemokraternas förslag om tillsättande av denna utredning,
            vilket vi också nu kommer att göra.
          </note>
          <note type="speaker">
            Anf. 66 ROLF L NILSON (v) replik:
          </note>
          <note>
            Herr talman! Jag skulle gärna vilja att Rolf
          </note>
          <note>
            Dahlberg något kommenterade de krav på preciseringar som jag
            har begärt i Vänsterpartiets meningsyttring.
          </note>
          <note>
            Jag är väl medveten om att man inte kan detaljreglera ett sådant
            här stöd och att det måste anpassas efter varje enskilt fall.
            Men vi har redan innan riksdagsbeslutet fattats hamnat i en diskussion.
            Det finns väl inte någon näringslivssida eller någon näringslivstidning
            där man inte fört omfattande diskussioner med utgångspunkt från
          </note>
          <note>
            WASA:s köp av hela Bohusbanken. Frågan är om huruvida detta är
            en åtgärd för att föra in Finax under denna bankstödsnämnd, in
            i statens varma trygga famn eller garanti. Man har dragit paralleller
            till andra affärer och visat på svårigheten att hjälpa i det ena
            fallet men inte i det andra.
          </note>
          <note>
            Jag tycker att man måste undvika återkommande diskussioner av
            den typen och ett ifrågasättande av de goda principer som redovisas
            i propositionen --
          </note>
          <note>
            konkurrensneutralitet, så låg kostnad som möjligt för staten,
            osv. Det är rimligt att regeringen, så långt det är rimligt att
            kräva, återkommer med ett förslag till preciseringar. Jag tycker
            inte att den har lämnat sådana, och vissa remissinstanser delar
            min uppfattning härvidlag. Det gäller både villkoren för stödet
            och villkoren för att återvinna stödet.
          </note>
          <note type="speaker">
            Anf. 67 ROLF DAHLBERG (m) replik:
          </note>
          <note>
            Herr talman! Jag vill först säga att jag uppskattar
          </note>
          <note>
            Rolf L Nilsons arbete i utskottet med denna proposition. Han
            har en avvikande mening när det gäller en mer i detalj utformad
            reglering av hur stödet skall ges. Han efterlyser perciseringar.
          </note>
          <note>
            Det problem utskottet har haft vid alla uppvaktningar, vilket
            Rolf L Nilson väl känner till, är att så många som möjligt vill
            komma under statens varma täcke och krypa in och må gott.
          </note>
          <note>
            Problemet är att varje nyanländ som kryper in kostar ytterligare
            tiotals miljarder i garantier. Det har gjort att gränsen för vad
            staten kan åta sig att garantera måste dras någonstans. Jag kan
            gärna säga att jag för min egen del anser att regeringen trots
            allt har sträckt sig oerhört långt i propositionen. Att sträcka
            sig ytterligare är alltför svårt.
          </note>
          <note>
            Rolf L Nilson vill att man i förväg preciserar mer.
          </note>
          <note>
            Jag tror inte att riksdagen är mäktig att göra dessa preciseringar.
            Man måste rimligen uppdra åt den nya Bankstödsnämnden och regeringen
            att utforma dessa regler. Riksdagen har sedan att falla tillbaka
            på det löfte och det krav som utskottet ställt sig bakom, att
            regeringen till riksdagen skall rapportera vad som händer i varje
            enskilt fall när det gäller den här propositionen.
          </note>
          <note>
            Jag tror att riksdagen kommer att få en mycket god information.
            Jag förutsätter att regeringen verkligen följer denna uppmaning.
          </note>
          <note type="speaker">
            Anf. 68 ROLF L NILSON (v) replik:
          </note>
          <note>
            Herr talman! Inte heller jag tror att riksdagen är mäktig att
            klargöra detta i plenum, och det har vi heller inte begärt från
            Vänsterpartitet. Denna del skall skickas tillbaka till regeringen,
            så att regeringen får göra dessa ansträngningar med de beredningsresurser
            som den har till sitt förfogande.
          </note>
          <note>
            Sedan vill jag rätta till vad som eventuellt är en missuppfattning.
            Det lät på Rolf Dahlberg som att jag skulle tala för att man skall
            göra fler åtaganden och ta in fler banker eller fler institut
            under detta skydd. Tvärtom. Jag delar regeringens och majoritetens
            uppfattning att statens långsiktiga kostnader, och även de kortsiktiga,
            bör minimeras.
          </note>
          <note>
            Det är inte rimligt att staten skall gå in och ta hand om bankerna
            och finansinstituten och städa upp efter deras stora köpfest och
            champagneyra. Det är en nödåtgärd som måste vidtas.
          </note>
          <note>
            Det statliga engagemanget måste begränsas så långt det går. Statens
            knappa resurser borde kunna användas till mer angelägna åtgärder
            än till att se till att bankväsendet fungerar.
          </note>
          <note type="speaker">
            Anf. 69 Statsrådet BO LUNDGREN (m):
          </note>
          <note>
            Herr talman! Den kris vi nu upplever i det finansiella systemet
            har sin utgångspunkt i utveckligen under senare delen av 1980-talet.
            Den nödvändiga och önskvärda avregleringen av kreditmarknaden
            skedde i en miljö som innefattade hög inflation och höga marginalskatter.
          </note>
          <note>
            Vi gick också i denna period från en sträng kontroll och liten
            rörelsefrihet för den finansiella sektorn till en avreglering.
            Det ledde i sin tur till en kreditexpansion där volymen krediter
            steg, mätt som andel av bruttonationalprodukten, från 90 %
          </note>
          <note>
            år 1987 till 140 % år 1990. Denna expansion användes till mycket
            stor del för investeringar på fastighetsområdet -- investeringar
            som, vilket man egentligen redan då borde ha insett, var ohållbara.
          </note>
          <note>
            Av min beskrivning framgår att det politiska systemet måste ta
            sin del av ansvaret för situationen. Om man driver en politik
            under 80-
          </note>
          <note>
            talet som innebär hög inflation och vidmakthåller höga marginalskatter,
            med höga avdragsvärden, kommer man i en situation som den vi har
            råkat i.
          </note>
          <note>
            Det finns all anledning att göra en nogrann bedömning av orsakerna
            till vad som har inträffat.
          </note>
          <note>
            Jag avser därför att tillsätta en utredning som skall belysa
            bakgrunden till dagens problem, effekten på samhällsekonomin av
            vad som har inträffat, samt även tillsynens roll, och därvid kunna
            föreslå eventuella förändringar vad gäller tillsynens inriktning.
          </note>
          <note>
            Effekten av utvecklingen inom den finansiella sektorn under senare
            delen av 80-talet har nu lett till att uppblåsta tillgångsvärden
            faller. Det har inneburit att säkerheten för banklånen har gått
            ner.
          </note>
          <note>
            Kreditförlusterna kan uppskattas till ungefär 100
          </note>
          <note>
            miljarder kronor för perioden 1990--1992. Det är självklart att
            detta i sig påverkar samhällsekonomin på ett negativt sätt, något
            som kanske ofta underskattas i allmän samhällsekonomisk analys.
          </note>
          <note>
            De problem som situationen orsakar är för det första en sämre
            fungerande kreditförsörjning, vilket inte minst drabbar mindre
            och medelstora företag på ett sätt som verkligen inte är önskvärt
            i dagens situation. För det andra riskerar insättare och andra
            fordringsägare att råka illa ut om inget görs, vilket i sin tur,
            för det tredje, innebär ett hot mot betalningssystemets stabilitet.
          </note>
          <note>
            Eftersom staten har och måste ha ett ansvar för ett stabilt och
            väl fungerande betalningssystem, är det därför rimligt att staten
            i ett sådant läge vidtar åtgärder, oavsett att vi alla självfallet
            anser att det hade varit bra att slippa detta.
          </note>
          <note>
            Det är ingen önskad situation vi har kommit i. Men vi är där,
            och vi måste vidta åtgärder. Vi måste göra det i syfte att förbättra
            och garantera förutsättningarna för en tillfredsställande kreditförsörjning,
            främst för de mindre och medelstora företagen, vilka är mer beroende
            av det svenska banksystemet än de allra största företagen.
          </note>
          <note>
            Vi måste göra det för att skydda insättarna och även övriga fordringsägare,
            vilket är en förutsättning för ett fortsatt svenskt och internationellt
            förtroende för det svenska finansiella systemet.
          </note>
          <note>
            Regeringen fick vid sitt tillträde den 4 oktober i fjol ärva
            problem som redan uppstått i den statligt ägda
          </note>
          <note>
            Nordbanken. Regeringen fick också ganska snabbt ta tag i de problem
            som uppstått inom Första sparbanken. Vår ambition var då att noga
            överväga vilka åtgärder som erfordrades, men vi fick vidta åtgärder
            i de fall som inträffat.
          </note>
          <note>
            Vi var naturligtvis klart medvetna om att det skulle komma en
            punkt i den utvecking vi kunde se vad gällde kreditförlusterna,
            där den allmänna oron skulle kunna leda till nödvändigheten av
            mer omfattande åtgärder från statens sida för att kunna bevara
            förtroendet för betalningssystemet.
          </note>
          <note>
            Regeringen konstaterade i mitten av september månad att vi nått
            till en sådan punkt. Därmed lade regeringen fram det förslag som
            nu behandlas i riksdagen.
          </note>
          <note>
            Det är viktigt att slå fast att ärendet som sådant under lång
            tid har förberetts inom
          </note>
          <note>
            Finansdepartementet. Så fort som vi såg det nödvändigt att vidta
            åtgärder av mer omfattande karaktär tog vi snabbt fram en promemoria
            med förslag till åtgärder. Den promemorian var den som sedan i
            realiteten skulle bli en proposition till riksdagen. Det skedde
            självfallet efter diskussioner med såväl Riksbanken som Finansinspektionen.
            Vi eftersträvade och fick också en förankring hos
          </note>
          <note>
            Socialdemoraterna.
          </note>
          <note>
            Förslaget remitterades, om än under kort tid, och det genomfördes
            olika former av andra kontakter samt hearingar. Det är ett ärende
            som är väl förberett. När förslaget bordlades i kammaren framfördes
            det synpunkter på att man kanske skulle haft en längre motionstid,
            eftersom det var alltför kort tid att sätta sig in i ärendet.
            För var och en som följt vad som hände måste det stå helt klart
            att man redan av promemorian kunde sluta sig till vad propositionen
            skulle innehålla, och så blev det ju också. Det fanns alltså god
            tid för riksdagens ledamöter att förbereda olika former av synpunkter.
          </note>
          <note>
            Det är självklart ändå inte önskvärt att lägga fram förslag med
            en förkortad motionstid. I normalfallet skall så god tid som möjligt
            ges till beredning, men vi menar att det är oundgängligen nödvändigt
            att nu, före juluppehållet, fatta beslut, för att på det viset
            få en stabilitet och för att bevara förtroendet för betalningssystemet.
          </note>
          <note>
            Det förslag som har lagts fram för riksdagen innebär att för
            det första en garanti lämnas för att svenska banker, deras dotterbolag
            och vissa andra kreditinstitut skall kunna fullgöra sina förpliktelser
            i rätt tid. Detta är ett åtagande som måste till -- en garanti,
            om man så vill beteckna det. Jag vet att det förekommer diskussioner,
            inte minst i andra länder med kanske andra legala traditioner,
            om hur statens utfästelser skall tolkas. Men garantin är fullkomligt
            ovillkorlig. Den lämnas ''rakt'' för de institut som omfattas
            av garantin. Garantin innebär att Riksbanken kan fullgöra sin
            uppgift att vara tillhandahållare av likviditet, i ett läge där
            en bank får problem med att infria sina förpliktelser, eftersom
            att Riksbanken vet att staten i sin tur garanterar förpliktelserna.
            Därigenom kommer varje institut att kunna infria sina förpliktelser
            i rätt tid.
          </note>
          <note>
            Det är viktigt att slå fast att garantin inte omfattar ägarkapital.
            I olika media, inte minst i Aktuellts sändning i går, skapades
            en bild som kunde ge intrycket att förslaget kan komma att syfta
            till att skydda ägarnas kapital. I likhet med vad som gäller för
            all annan företagsverksamhet, innebär ett risktagande att ett
            ägarkapital kan gå förlorat om verksamheten ger ett sådant resultat.
            Det finns alltså ingen garanti till ägarkapitalet.
          </note>
          <note>
            För det andra innebär förslaget olika former av stödmöjlighet.
            Man kan skilja på två fall. När det rör sig om banker och andra
            kreditinstitut som bedöms ha en överlevnadsmöjlighet på sikt,
            och som ger ett positivt överskott av sin normala verksamhet men
            som nu under något eller några år drabbas av mycket stora kreditförluster,
            finns det naturligtvis anledning att ge olika former av stöd i
            syfte att hjälpa institutet att överbrygga perioden för att därefter
            kunna leva vidare.
          </note>
          <note>
            Det är emellertid lika självklart att det stöd som i så fall
            kommer i fråga skall återbetalas, som att en avgift betalas när
            det är fråga om garantier. För att kunna välja att ge stöd skall
            staten också kunna ställa krav på åtgärder som förbättrar verksamhetens
            resultat och som leder till en bättre struktur. Det kommer inte
            att gå att beställa stöd och utan vidare få det.
          </note>
          <note>
            I vad gäller de icke livskraftiga företagen på det finansiella
            området blir det fråga om att genomföra rekonstruktioner, att
            behålla livskraftiga delar och att möjligen avveckla icke livskraftiga
            delar, för att infria den ursprungliga garantin. Vid en avveckling
            gäller det att den genomförs i ordnade former.
          </note>
          <note>
            De stödmöjligheter som föreslås i propositionen skall kunna ges
            under ytterligare några förutsättningar. En förutsättning är att
            kostnaderna för staten och därmed för skattebetalarna minimeras.
            Vi skall se till att så långt möjligt hålla nere utgifterna för
            staten. Självfallet skall staten inte heller eftersträva att bli
            ägare. Vi skall utforma åtgärderna på ett så konkurrensneutralt
            sätt som möjligt, bl.a. genom att rekonstruera eller avveckla
            icke livskraftiga institut och genom att se till att de övriga,
            de livskraftiga, får stöd genom ålägganden som innebär att återbetalningen
            sker på ett sådant sätt att konkurrensen i så liten utsträckning
            som möjligt snedvrids.
          </note>
          <note>
            Rolf L Nilson frågade tidigare i debatten om omfattningen av
            stödet. Det går inte att förutsäga.
          </note>
          <note>
            Jag vill inte heller ge mig in på några spekulationer, speciellt
            som det kan bli fråga om garantier som omfattar ett stort kapitalbelopp,
            som förhoppningsvis aldrig behöver betalas ut.
          </note>
          <note>
            Belastningen på statens budget kommer därmed att bli förhållandevis
            liten. Det går inte att göra någon uppskattning, och jag vill
            inte heller ge mig in på någon.
          </note>
          <note>
            Låt mig vidare slå fast, att vid tillämpningen av de olika stödformer
            som kan bli aktuella, kommer regeringen inte att acceptera ett
            missbruk. Det framgår också klart av propositionen att vi har
            utgått från att riskerna finns och att de måste förebyggas. Jag
            citerar vad som sägs i bl.a. det här avseendet: ''För att förhindra
            ett otillbörligt utnyttjande bör åtagandet inte omfatta förpliktelser
            som uppenbarligen strider mot vad som är förenligt med sund bankverksamhet.
          </note>
          <note>
            Förpliktelser som har tillkommit på ett lagstridigt sätt skall
            givetvis inte omfattas av åtagandet. Det skall inte heller gälla
            förpliktelser där villkoren på ett otillbörligt sätt innebär ett
            gynnande av institutets motpart eller någon annan.'' Vi förutsätter
            självfallet att försök till missbruk endast förekommer i undantagsfall
            -- om alls.
          </note>
          <note>
            Det är på två nivåer som de här möjligheterna till missbruk kan
            förebyggas, dels när det gäller den regulära, normala tillsynen,
            som bedrivs av
          </note>
          <note>
            Finansinspektionen, där förutsättningarna till en del förändras
            genom det beslut som riksdagen senare i dag med största sannolikhet
            kommer att fatta, dels när det gäller beslut av stöd fattade av
          </note>
          <note>
            Bankstödsnämnden, sedermera regeringen. Man kan utgå ifrån att
            föresatsen att missbruk skall förebyggas omöjliggörs. Det är en
            självklarhet att så mycket information som möjligt skall lämnas
            till riksdagen och till allmänheten. Det är min ambition att så
            långt möjligt offentliggöra vad som sker --
          </note>
          <note>
            självfallet dock inte under själva förhandlingsskedet.
          </note>
          <note>
            Redan innan regeringen börjar diskutera med ett institut om stöd
            kommer vi att vilja ha avtal undertecknat, som ger staten möjligheter
            till en riktig och bra bedömning för att kunna fatta riktiga beslut
            om stödets omfattning och inriktning. Det gäller även för andra
            villkor som kan komma att ifrågasättas. När det slutliga avtalet
            sedan träffas, ser jag heller inga hinder för att avtalet -- i
            normalfallet i vart fall -- är offentligt.
          </note>
          <note>
            Herr talman! De förslag som riksdagen nu har att ta ställning
            till syftar inte till att skydda enskilda banker eller deras ägare.
            Det syftar till att stabilisera betalningssystemet, att garantera
            en fortsatt fungerande kreditförsörjning, inte minst för små och
            medelstora företag, och att skydda insättarna och fordringsägarna.
          </note>
          <note>
            Det är viktigt att insättarna och fordringsägarna i fortsättningen
            vet att de svenska bankerna, och de andra institut som omfattas
            av garantin, kommer att kunna infria sina förpliktelser, och att
            de kan göra det i rätt tid.
          </note>
          <note type="speaker">
            Anf. 70 SIMON LILIEDAHL (nyd) replik:
          </note>
          <note>
            Herr talman! Bo Lundgren månade i sin inledning mycket om små
            och medelstora företag. Det har regeringen gjort länge. Man har
            ställt i utsikt att räntorna skall ned, men absolut ingenting
            händer.
          </note>
          <note>
            Jag förstår att bankstödet är en viktig del för att sanera finansieringen
            i Sverige. Men det verkar tyvärr ta alltför lång tid innan det
            sipprar ned till småföretagarna. Som företagare kan jag inte förstå
            att jag skall betala 18 % på min checkräkning, när jag i Hamburg
            får betala 13 %.
          </note>
          <note>
            Regeringen måste vara mer aktiv för att få de fördelar som bankerna
            nu erhåller att sippra ned i systemet, för att komma småföretagen
            till godo.
          </note>
          <note>
            Det går inte längre att fortsätta med att betala dessa höga räntor.
            De små och medelstora företagen kommer så småningom att dö ut.
          </note>
          <note>
            När det gäller omfattningen av stödet, förstår jag att det är
            mycket svårt att säga hur stort det kan bli.
          </note>
          <note>
            Vi känner emellertid en mycket stor olust över det carte blanche
            som man har gett
          </note>
          <note>
            Bankstödsnämnden. Det gäller garantier som kan uppgå till flera
            hundratals miljarder kronor. Jag ville ta fasta på vad Bo Lundgren
            sade, dvs. att riksdagen måste fordra att regeringen kommer tillbaka
            ofta, framför allt när det gäller större åtaganden, för att man
            skall kunna ha en viss kontroll på läget.
          </note>
          <note type="speaker">
            Anf. 71 Statsrådet BO LUNDGREN (m):
          </note>
          <note>
            Herr talman! Det är uppenbart att regeringens politik innebär
            att små och medelstora företag gynnas, inte minst därför att det
            är en förutsättning för fortsatt arbete med att få upp sysselsättningen.
          </note>
          <note>
            När det gäller den allmänna ekonomiska politiken och möjligheten
            att dra ner räntenivån, ser vi i dag att det är en nedgång. Det
            förutsätter emellertid en möjlighet att driva en stram finanspolitik,
            och jag hoppas och förutsätter att Simon Liliedahl och det parti
            han företräder här i riksdagen ger regeringen den möjligheten.
          </note>
          <note>
            Flera åtgärder har vidtagits. Investeringsreserverna för egenföretagare
            kan användas för likviditetsförstärkning utan särskilt tillägg.
            Vi skjuter upp avskattningen av tidigare reserver ett år. Vi förbättrar
            avsättningsmöjligheterna till s.k.
          </note>
          <note>
            inkomstskatteutjämningsreserv för 1993. Vi skapar bättre möjligheter
            att låna pengar utomlands utan att gå genom svensk valutabank.
            Vi underlättar för utländska kreditinstitut att etablera sig i
            Sverige.
          </note>
          <note>
            Det är några exempel på åtgärder som regeringen har föreslagit
            för att kreditförsörjningen och de allmänna villkoren för de mindre
            företagen skall kunna förbättras.
          </note>
          <note>
            Låt mig avslutningsvis säga att Bankstödsnämnden inte genom beslutet
            får ett carte blanche att fatta beslut. Tvärtom kommer regeringen,
            över en mycket blygsam nivå i detta sammanhang, att fatta det
            slutliga beslutet. Jag vill notera att
          </note>
          <note>
            Bankstödsnämnden kommer att ha en styrelse med företrädare också
            för allmänintresset.
          </note>
          <note type="speaker">
            Anf. 72 SIMON LILIEDAHL (nyd) replik:
          </note>
          <note>
            Herr talman! Jag är medveten om att regeringen gör och kommer
            att göra mycket för att hjälpa småföretagen. Det är bara det att
            alla de här mer nödvändiga men sofistikerade åtgärderna tar tid.
          </note>
          <note>
            Det enda instrumentet som man tänker på i dag är en räntenedgång,
            så att vi inte får betala 4 eller 5 %
          </note>
          <note>
            högre ränta än de har på kontinenten. Det är det som är det viktiga,
            och det är där som man skall sätta in åtgärderna. Allt det andra
            är bra, men det är inte tillräckligt och det är för långsiktigt.
          </note>
          <note>
            Bankstödsnämnden måste verka snabbt. Jag bara frågar: Har regeringen
            kommit någon vart med att utnämna en ny chef? Jag tror att det
            är mycket viktigt att det görs omgående. Jag är väl medveten om
            att det finns svårigheter. Alla som har sysslat med finansvärlden
            i Sverige på sista tiden är väl kontaminerade. Vi behöver alltså
            snabbt en skicklig chef.
          </note>
          <note type="speaker">
            Anf. 73 Statsrådet BO LUNDGREN (m):
          </note>
          <note>
            Herr talman! Vi är överens om att politiken måste inriktas på
            ett sådant sätt att vi skapar förutsättningar för en lägre räntenivå.
            Det är självfallet en stram finanspolitik som skapar förutsättningar
            för en lättare penningpolitik. Det kräver också att riksdagen
            i dag tar sitt ansvar.
          </note>
          <note>
            Vi har inte så stora marginaler till andra länders räntenivåer
            som Simon Liliedahl antyder.
          </note>
          <note>
            Vad gäller Bankstödsnämnden och möjligheten att snabbt utse en
            generaldirektör, en styrelseordförande, är det självfallet vår
            ambition att göra det så snabbt som möjligt. Det gäller lika väl
            att få en mycket kvalificerad person, och det innebär att urvalsprocessen
            tar sin tid. Som Simon
          </note>
          <note>
            Liliedahl mycket väl vet, hade vi en person som var kvalificerad,
            men som av kända orsaker drog sig tillbaka från kandidaturen.
          </note>
          <note>
            Förste vice talmannen anmälde att Simon Liliedahl anhållit att
            till protokollet få antecknat att han inte ägde rätt till ytterligare
            replik.
          </note>
          <note type="speaker">
            Anf. 74 ROLF L NILSON (v) replik:
          </note>
          <note>
            Herr talman! Det är utmärkt att regeringen nu tillsätter en utredning
            som skall undersöka bankkrisen, nationellt och internationellt,
            och bl.a.
          </note>
          <note>
            också titta på Finansinspektionens, tidigare
          </note>
          <note>
            Bankinspektionen, och Försäkringsinspektionens roll i det som
            har skett.
          </note>
          <note>
            Vänsterpartiet krävde det i samband med det första beslutet om
            stöd till Nordbanken, och vi var helt ensamma om den uppfattningen
            då. Efter hand som tiden har gått har jag konstaterat att allt
            fler har anslutit sig till vår uppfattning. Det finns nu, till
            min stora glädje, total enighet om beslutet om en sådan utredning.
            Jag ser med förväntan fram mot resultaten av den.
          </note>
          <note>
            Jag kan förstå att det är svårt för den ansvarige ministern att
            sätta en nivå på omfattningen av de garantier som kan komma att
            utgå från staten. Det kan lätt tolkas som ett löfte om att staten
            är beredd att spendera eller ställa upp med så mycket pengar.
          </note>
          <note>
            Jag tror ändå att det av principiella skäl är viktigt att ange
            nivån på stödet, så att allmänheten förstår vad det rör sig om.
            Bankkrisen är en infekterad fråga. Det pågår debatter både på
            en folklig vardagsnivå och på en mera abstrakt nivå i facktidningarna.
            Det gäller att undanröja missuppfattningar och att redovisa ärligt
            för allmänheten vad man gör.
          </note>
          <note>
            Bo Lundgren talade om omfattningen av stödet och dess utformning,
            och att ägarna inte skall hållas skadeslösa, och det var klargörande.
            Men det är tyvärr alltför få som lyssnar på riksdagsdebatterna
            eller läser våra protokoll. Det är viktigt att budskapet ständigt
            kommer ut till allmänheten, så att människor får reda på vad det
            hela rör sig om.
          </note>
          <note>
            Det är då principiellt viktigt att nivån på engagemanget blir
            klar.
          </note>
          <note>
            Det var också alldeles utmärkt att Bo Lundgren sade att avtalen
            skall, i normalfallet, göras offentliga, att det inte finns något
            hinder för detta.
          </note>
          <note>
            Det är en bra markering.
          </note>
          <note type="speaker">
            Anf. 75 Statsrådet BO LUNDGREN (m):
          </note>
          <note>
            Herr talman! Det här är en viktig fråga, som när det gäller allvaret
            och behovet av åtgärder förenar flera partier i riksdagen. Det
            är bra i sig självt. Det är en ovan situation för mig att i en
            del avseenden vara på samma våglängd som Rolf L Nilson. Men det
            är inget fel i det, när det är en viktig fråga.
          </note>
          <note>
            Jag vill inte ge mig in på några spekulationer, av två skäl.
            Det ena skälet är att omfattingen av eventuella stödåtgärder,
            garantier eller annat är en sak, och den slutliga kostnaden för
            skattebetalarna en annan sak.
          </note>
          <note>
            Det andra skälet är, som Rolf L Nilson själv sade, att det lätt
            kan tolkas som en prognos för den framtida utvecklingen, med de
            effekter det har. Det är självfallet ovedersägligt att det är
            fråga om ett antal miljarder kronor. Rolf L Nilson får själv göra
            en uppskattning, mot bakgrund av det som sägs i andra avseenden.
          </note>
          <note>
            Jag kan förstå att allmänheten känner ett behov av att få reda
            på mer. Jag känner lika stor ilska som många andra. Den ilskan
            måste naturligtvis riktas både mot dem som drev en sådan politik
            att vi led av ett höginflationssamhälle under 80-talet och som
            bibehöll de höga marginalskatterna och mot dem som, när de drev
            sin verksamhet, inte hade tillräcklig kompetens för att göra en
            rimlig kreditprövning.
          </note>
          <note type="speaker">
            Anf. 76 BIRGITTA JOHANSSON (s)
          </note>
          <note>
            replik:
          </note>
          <note>
            Herr talman! Jag tycker också att det har varit värdefullt att
            få klarlägganden från statsrådet Bo
          </note>
          <note>
            Lundgren om hur frågorna kommer att hanteras, både av Bankstödsnämnden
            och av regeringen. Det viktigaste är att åtgärder vidtas som säkrar
            betalningssystemets stabilitet och att det finns förtroende för
            det svenska betalningssystemet.
          </note>
          <note>
            Det är också oerhört viktigt att allmänheten, skattebetalarna,
            får så bra upplysningar som möjligt. Det är precis som Rolf L
            Nilson säger, dvs.
          </note>
          <note>
            att alla naturligtvis inte läser riksdagsprotokollet, men här
            har vi alla gemensamt en uppgift i att föra ut detta, inte minst
            regeringen. Vi måste tala om bakgrunden till att vi kommer att
            strama upp och att ingen kommer att kunna slinka igenom på ett
            otillbörligt sätt i fråga om stöd från
          </note>
          <note>
            Bankstödsnämnden. Det kan ibland ta ganska lång tid innan olika
            kriser och situationer uppkommer, och det är positivt.
          </note>
          <note>
            Jag vill bara påminna både kammarens ledamöter och dem som är
            här och lyssnar om att vi för ca 60
          </note>
          <note>
            år sedan, på 1930-talet, hade en bank- och finanskris och en
            industrikris, som fick oanade mått. Jag har läst Thunholms bok
            om Oscar
          </note>
          <note>
            Rydbecks tid.
          </note>
          <note>
            Det är i sig en historia som vi kanske behöver. I dag finns ingen
            med som verkade på den tiden, men om vi skall kunna ta de rätta
            stegen inför framtiden tror jag att det är viktigt att ha med
            historieskrivningen.
          </note>
          <note type="speaker">
            Anf. 77 Statsrådet BO LUNDGREN (m):
          </note>
          <note>
            Herr talman! Jag ser inga större meningsskiljaktigheter mellan
            Birgitta Johansson och mig. Till skillnad från vad som gäller
            för vissa media har vi här i kammaren möjlighet att göra reklam.
            Jag instämmer gärna i den uppskattning
          </note>
          <note>
            Birgitta Johansson visar boken om Oscar Rydbeck och hans tid.
            Vi har mycket att lära av det som då skedde. Det kanske hade varit
            bättre om Lars-Erik
          </note>
          <note>
            Thunholm skulle ha hunnit publicera boken för fem sex år sedan
            i stället. Då hade vi kunnat dra en del andra slutsatser.
          </note>
          <note type="speaker">
            Anf. 78 KENT CARLSSON (s):
          </note>
          <note>
            Herr talman! Låt mig först deklarera att jag tycker att man behöver
            göra den här typen av insatser för vårt betalningssystem, våra
            banker och en del kreditinstitut. Jag begärde ursprungligen ordet
            av helt andra skäl. Jag hade från början tänkt att begära återförvisning
            av ärendet. Men jag inser att det inte skulle vara särskilt framgångsrikt
            i denna kammare. Jag kommer således inte att yrka på det.
          </note>
          <note>
            Däremot kommer jag att avstå under hela omröstningen. Jag vill
            här förklara varför.
          </note>
          <note>
            Jag har först en synpunkt på den formella hanteringen. Motionstiden
            var nämligen ytterst begränsad. Trots vad statsrådet Bo Lundgren
            sade är det ändock så att riksdagen måste ges en rimlig möjlighet
            att granska och pröva de olika förslagen i en regeringsproposition.
            Det är först när en proposition har lagts fram som man vet vilken
            bedömning och vilken sammanvägning regeringen ha gjort efter bl.a.
            remissomgångarna.
          </note>
          <note>
            Det finns också andra faktorer i demokratin. Det gäller media,
            experter och givetvis även oppositionen. Dessa parter måste ges
            rimliga möjligheter att se över förslaget och publicera sina åsikter,
            så att vi i riksdagen kan ta till oss dem och motionera.
          </note>
          <note>
            I praktiken fick vi två dagars motionstid för den här propositionen.
            Det tycker jag är alldeles för litet.
          </note>
          <note>
            Det är det inte minst med tanke på att vi nu skall besluta om
            -- som statsrådet Bo Lundgren säger --
          </note>
          <note>
            åtskilliga miljarder kronor. Vi vet inte hur många de åtskilliga
            miljarderna är.
          </note>
          <note>
            Jag är litet rädd för att den behandling som vi har haft av det
            här förslaget ytterligare kommer att förstärka bilden av riksdagen
            som ett lydigt transportkompani. Risken är mycket stor att vi
            kommer att stå med skammen när det upptäcks att det finns en rad
            kryphål i förslaget. Jag tror att det är viktigt för allmänhetens
            förtroende att riksdagen hanterar sådana här frågor på ett allvarligt
            och seriöst sätt.
          </note>
          <note>
            Här gäller det frågor om fallskärmsavtalen, om vart pengarna
            tog vägen, om det finns risk för att bankakuten kommer att bli
            ett slags Ebberöds bank och om alla de styrelseledamöter och revisorer
            som sitter kvar i bankstyrelserna och som har bedrivit en mycket
            osund bankverksamhet. Alla dessa frågor måste vi handskas med
            på ett mycket allvarligt sätt här i riksdagen.
          </note>
          <note>
            När det gäller de politiska bedömningarna har det faktiskt framkommit
            en rad kritiska synpunkter mot det förslag som regeringen lade
            fram och som utskottet har svalt med hull och hår. Kritiken gäller
            villkoren för stödet och om stödet kan återtas eller inte. Det
            gäller också den fråga som Rolf L Nilson tog upp om offentligheten.
            Det gäller affären Wasa-
          </note>
          <note>
            Bohusbanken. Det gäller givetvis också vilken summa skattebetalarna
            kan behöva betala ut i framtiden.
          </note>
          <note>
            En fråga som inte alls har berörts, men som har varit uppe i
            debatten i massmedia, är vad EES-
          </note>
          <note>
            avtalet kommer att innebära på det här området.
          </note>
          <note>
            Denna fråga berörs varken i utskottets betänkande eller i propositionen.
            En expert på EG:s konkurrenslagar, Peter Westman, som jag vet
            att
          </note>
          <note>
            Bo Lundgren har diskuterat med, hävdar att detta kommer att bli
            underkänt vid den eventuella prövning som kan ske inom ESA och
            den domstol som finns. Det vore väl snöpligt om det beslut som
            vi fattar i dag så småningom, när EES-avtalet träder i kraft,
            skulle underkännas.
          </note>
          <note>
            Herr talman! Det här har föranlett mig att ställa en hel del
            frågor. Jag skulle vilja fråga utskottets ordförande och vice
            ordförande om det inte känns otillfredsställande att i dag fatta
            ett beslut som gäller åtskilliga miljarder kronor eftersom det
            inte finns klara regler om återtagande av stödet vid vidlyftiga
            affärer. Som jag sade tidigare sitter fortfarande ett antal styrelseledamöter
            och revisorer kvar trots att de var med under den tid då man bedrev
            osund bankverksamhet. Tror man verkligen att de kommer att bedriva
            sund bankverksamhet nu?
          </note>
          <note>
            Varför har ni inte granskat förslaget utifrån EES-
          </note>
          <note>
            avtalet och de kopplingar vi har till EG? Vad säger ni om den
            kritik som experter och media har framfört? Det gäller framför
            allt Wasa och
          </note>
          <note>
            Bohusbanken. Såvitt jag har förstått har det ägt rum mycket kaffedrickande
            efter onsdagens debatt.
          </note>
          <note>
            Det vore intressant att få höra från statsrådet, utskottsföreträdare
            och kanske även från Allan
          </note>
          <note>
            Larsson så småningom om man har rett ut om det finns ett definitivt
            stopp för den typ av affär som affären Wasa-Bohusbanken utgör.
          </note>
          <note>
            Herr talman! Avslutningsvis vill jag säga att jag är mycket tveksam
            till att vi i dag skall fatta ett sådant här beslut. Jag inser
            att det finns en mängd praktiska aspekter som gör att vi måste
            klara av det här före den 1 januari. Jag tycker dock att det är
            märkligt att Näringsutskottet i det betänkande som läggs fram
            för riksdagen i dag inte har tagit med de kritiska synpunkterna.
            Man har inte sett till att man åtminstone i utskottets betänkande
            hade markerat att affärer av den typ som Wasa-Bohusbanken utgör
            inte kommer att ge några möjligheter till bankgaranti. Jag har
            tidigare också talat om EES-
          </note>
          <note>
            avtalet. Det är viktigt att utskottet skulle haft med dessa delar.
            Det handlar nämligen om allmänhetens förtroende för riksdagen
            som det organ som stiftar lagar och bestämmer saker här i landet.
          </note>
          <note type="speaker">
            Anf. 79 Statsrådet BO LUNDGREN (m):
          </note>
          <note>
            Herr talman! Jag saknar inte förståelse för Kent
          </note>
          <note>
            Carlssons synpunkter. Det är självklart att jag hade önskat,
            vilket jag tror att alla i kammaren gör, att vi hade kunnat lägga
            fram förslaget på ett sådant sätt att vi hade fått en normal motionstid.
          </note>
          <note>
            Tidsförhållandena var emellertid sådana att den möjligheten inte
            fanns. Det var därför vi såg till att utforma den promemoria som
            låg till grund för förslaget på ett sätt som så nära som möjligt
            liknade den proposition som sedan kom. Vi ville nämligen redan
            då kunna lägga fram det som i stort skulle bli regeringens förslag
            till riksdagen. Det var också därför vi såg till att noga förankra
            förslaget genom kontakter under själva arbetets gång med såväl
          </note>
          <note>
            Riksbanken och Finansinspektionen som
          </note>
          <note>
            Socialdemokraterna. Detta gjordes med tanke på behovet att i
            detta läge skapa en bred uppslutning kring en nödvändig politisk
            åtgärd.
          </note>
          <note>
            Jag kan i och för sig ha synpunkter på medias sätt att hantera
            det här. Jag tror dock att även om propositionen är ganska omfattande
            är det förhållandevis lätt att tillägna sig den. Därför tycker
            jag att det är synd att den presenterades på ett sådant sätt som
            i går, när det gjordes gällande att man skulle kunna rädda aktieägare
            om en bank hade förbrukat sitt kapital. Det är inte detta som
            det är fråga om.
          </note>
          <note>
            När det gäller motionstiden skall man inte glömma att vi som
            riksdagsledamöter -- även om jag råkar vara tjänstledig för tillfället
            -- ändock har möjlighet att kunna arbeta över helgerna. Kent Carlsson
            säger att motionstiden var två dagar. Men vi hade aviserat den
            långt innan den lades fram och jag presenterade den i kammaren.
            Det fanns möjligheter att tillägna sig innehållet till allra största
            delen genom promemorian. Man kunde snabbt sätta sig in i vilka
            små förändringar som hade skett och se vad remissinstanserna hade
            sagt.
          </note>
          <note>
            Det fanns goda möjligheter att göra detta, även om jag naturligtvis
            skulle önskat att motionstiden hade varit den normala.
          </note>
          <note>
            Självfallet skall riksdagen se till att ha ett sådant anseende
            att det inte är fråga om ett lydigt transportkompani. Jag kan
            försäkra att vi har haft diskussioner med bl.a. Socialdemokraterna,
            belyst olika frågeställningar och gjort justeringar för att komma
            fram till en produkt som är så bra som möjligt. Vi har också haft
            kontakter för att diskutera riskerna för eventuella kryphål, och
            vi har gjort förfrågningar hos Finansinspektionen i detta avseende.
            Detta var bara några exempel.
          </note>
          <note>
            Det jag uppenbarligen missade var att bjuda Allan
          </note>
          <note>
            Larsson, Birgitta Johansson och andra på kaffe. Jag skall försöka
            göra det vid ett senare tillfälle. Vid det aktuella tillfället
            var det inte fråga om något kaffedrickande, utan det var ett rent
            informationsmässigt samtal.
          </note>
          <note>
            Fallskärmsavtalen är stötande. Anne Wibble har när det gäller
            Nordbanken tagit upp frågan ur sitt eget perspektiv och också
            gett i uppdrag att se om det går att komma till rätta med problemet.
            Man kommer ändå inte ifrån att det i viss utsträckning är den
            civilrättsliga lagstiftningen som gäller på detta område, och
            den kan inte brytas. Det är ett av skälen till att man inte --
            som Vänsterpartiet föreslår -- kan villkora detta. Om en avskedad
            chef med fallskärmsavtal vägrar att släppa ifrån sig vad han enligt
            civilrättsligt giltiga avtal har, kan ju inte det få leda till
            att det svenska betalningssystemet går i kras. Det tror jag att
            Rolf L Nilson och
          </note>
          <note>
            Vänsterpartiet inser.
          </note>
          <note>
            Problemet måste ändå lösas. Det finns stötande avtal. Vi skall
            se vad vi kan göra för att hantera problemet, i första hand i
            den bank där vi har ägaransvar, nämligen Nordbanken.
          </note>
          <note>
            Jag läste tidigare i debatten upp vad som sägs i propositionen
            om de fall då man inte kan få stöd och om vad stödet inte kommer
            att omfatta. Det är klart att stödet skall betalas tillbaka om
            det är fråga om institut som kommer att kunna överleva. Det är
            den ambition som hela propositionen andas och som jag också redovisade.
          </note>
          <note>
            En annan sak är att garantin hela tiden måste gälla.
          </note>
          <note>
            För att vi skall uppnå målet att få en stabilitet i betalningssystemet,
            ett förtroende, måste statens garanti hela tiden gälla för att
            de förpliktelser som har inträtts kan infrias i rätt tid.
          </note>
          <note>
            Jag har redan tidigare resonerat kring frågan om offentligheten.
            Vi avser naturligtvis att visa så stor öppenhet som möjligt. Det
            är vi skyldiga allmänheten. Tyvärr kommer ju staten och skattebetalarna
            att få ta en del kostnader. Detta är inte önskvärt, det är sådant
            som man känner ilska över. Vi skall se till att redovisa allt
            vi kan så öppet som möjligt.
          </note>
          <note>
            Frågan om EES-avtalet är naturligtvis viktig. Jag tror inte att
            detta är ett problem i sig, men skulle vi i avvaktan på en analys
            av EES-avtalet avstå från att genomföra garantier för ett fungerande
            betalningssystem? Nej, självfallet inte. Skulle
          </note>
          <note>
            EFTA-länderna och EG-länderna gemensamt tycka att alla de åtgärder
            som inte bara Sverige utan också andra länder -- exempelvis Norge
            och länder inom EG -- har vidtagit skulle bli ogiltigförklarade,
            då skulle det totala finansiella systemet kollapsa, eftersom betalningssystemet
            inte skulle fungera internationellt sett.
          </note>
          <note>
            Det är en självklarhet att den här typen av nödåtgärder måste
            vara möjliga, så länge det inte rör sig om ett förtäckt stöd.
            Det är ett av skälen till att det är så viktigt att man avvecklar
            eller rekonstruerar de institut som får stöd som de inte kan återbetala
            på grund av att de inte har någon intjäningsförmåga. Vi bör alltså
            ha återbetalningsvillkor för att undvika konkurrenssnedvridning.
          </note>
          <note>
            Vad gäller diskussionen kring Wasa och
          </note>
          <note>
            Bohusbanken vill jag notera att ärendet för närvarande behandlas
            av Finansinspektionen på sedvanligt sätt. Det ankommer varken
            på mig eller regeringen, och knappast heller på riksdagen, att
            ta ställning i eller uttala oss i frågan. Det jag har sagt här
            i kammaren är att vi i propositionen har skrivit in åtgärder som
            syftar till att undanröja möjligheterna till missbruk av regelsystemet
            och att detta måste prägla såväl det ordinarie tillsynsarbetet
            som den prövning som sedan skall ske av bankstödsnämnd och regering.
          </note>
          <note type="speaker">
            Anf. 80 KENT CARLSSON (s) replik:
          </note>
          <note>
            Herr talman! Det är möjligt att vi har litet olika principiell
            uppfattning om detta med tiden. Den här riksdagen används ändå
            ibland som ett transportkompani, vilket jag tycker är mycket olyckligt
            bl.a. med tanke på det dåliga anseende som det kan skapa hos allmänheten.
            Det gäller speciellt i en sådan här fråga, där det faktiskt fanns
            praktiska möjligheter att utsträcka motionstiden, inte fullt ut
            till 15 dagar men till åtminstone 10
          </note>
          <note>
            dagar. Då skulle riksdagen ha fått en hel arbetsvecka på sig
            att jobba med frågan.
          </note>
          <note>
            Vi riksdagsmän bör när vi möter medborgare i landet kunna säga
            att vi har haft en rimlig chans att granska regeringens förslag,
            att vi har kommit med förslag till förbättringar, att vi har varit
            i kontakt med experter, osv. Den möjligheten var i det här fallet
            oerhört begränsad. Jag tycker därför inte att riksdagen har haft
            möjlighet att ordentligt granska propositionen.
          </note>
          <note>
            Jag tycker också att det har blivit tydligt efter de tidningsartiklar
            som har kommit efter det att den korta motionstiden gick ut. Allan
            Larsson hakade också i sitt anförande i debatten i onsdags på
            detta och tog till sig en del av den kritik som har kommit framför
            allt i Dagens Nyheter.
          </note>
          <note>
            Bo Lundgren talade om att det inte var fråga om något kaffekalas
            utan en informationsträff. Det hade varit litet mer intressant
            om han hade redogjort för om man vid det tillfället kunde konstatera
            att detta med Wasa och Bohusbanken är möjligt att stoppa.
          </note>
          <note>
            Sedan åter till frågan om styrelser och revisorer.
          </note>
          <note>
            Statsrådet säger att man skall bedriva sund bankverksamhet för
            att kunna få tillgång till garantierna. I de tre banker som man
            framför allt har diskuterat -- Första Sparbanken, Gota Bank och
            Nordbanken -- sitter ju flera av dem som bedrev osund bankverksamhet
            kvar. Det som är skrämmande är att det på flera platser sitter
            kvar revisorer som inte skötte sitt uppdrag under den tid då de
            osunda affärerna genomfördes.
          </note>
          <note>
            När det gäller fallskärmsavtalen finns det i avtalslagen möjligheter
            till prövning i domstol och även möjligheter att jämka avtalen.
            Det vore inte för mycket begärt att man säger att det skall ske
            en sådan prövning även i de banker som inte är statligt ägda.
          </note>
          <note>
            Det hade varit tacknämligt om man i både propositionen och utskottsbetänkandet
            hade belyst frågan om EES-avtalet. Det är möjligt att den här
            typen av stödformer, som statsrådet säger, inte möter några hinder,
            men det hade varit intressant för riksdagen och för allmänheten
            att få reda på att så verkligen är fallet.
          </note>
          <note type="speaker">
            Anf. 81 Statsrådet BO LUNDGREN (m):
          </note>
          <note>
            Herr talman! Kent Carlsson och jag har samma behov av att se
            till att riksdagen har en bra status i allmänhetens medvetande
            och inte upplevs som ett transportkompani. Men det finns inom
            riksdagsgrupperna och i debatterna i utskotten, vars utfrågningar
            i vart fall numera är offentliga, en möjlighet till meningsutbyte,
            en beredning, som ger en god bild av olika uppfattningar.
          </note>
          <note>
            Det partisystem vi har har sedan vissa effekter på stabiliteten.
            Det finns exempel på parlament -- jag behöver inte här ge några
            exempel -- där man har mindre partibildningar och därmed exempelvis
            inte kan klara av att föra en vettig finanspolitik. Jag tror därför
            att man skall undvika att se riksdagen som ett transportkompani,
            eftersom vi har ett partisystem som gör att vi kan komma överens
            i vissa viktiga frågor.
          </note>
          <note>
            Vi är numera också överens om att vi skulle förkorta motionstiden.
            Frågan var hur mycket vi skulle förkorta den och vilka möjligheter
            som fanns att komma till rätta med problemen och sätta sig in
            i materialet. Jag tror att den motionstid man hade räckte, men
            det är en sak som jag i och för sig inte skall behöva lägga mig
            i, utan det var ett förslag från vår sida.
          </note>
          <note>
            Jag förstår mycket väl att man från det socialdemokratiska partiet
            efter den debatt som uppstod hade anledning att informera sig
            om hur departementet och tjänstemännen som har utarbetat propositionen
            ser på riskerna för missbruk i sammanhanget. Det var också den
            diskussionen vi förde på ett bra sätt -- dock, som sagt, utan
            kaffe.
          </note>
          <note>
            Jag vill notera att förändringar i styrelsen för den statligt
            ägda banken företogs av den förra regeringen. I fråga om Första
            Sparbanken, som var ett fall som vi hade att hantera, genomfördes
            förändringar vad avser styrelsen. Några övriga enskilda fall finns
            inte. Jag hoppas för min del för systemets skull att vi nu snabbt
            kan hantera de problem som finns i Gota Bank. Jag välkomnade i
            går att S-E-Banken släpper sin pant. Jag hoppas att konkursförvaltaren
            i det sammanhanget också ser till att skapa förutsättningar för
            att snabbt hantera detta. Då gäller det att i varje sådant enskilt
            fall se till att fundera kring vilka åtgärder som behöver företas.
            Även där har det ju för övrigt, innan staten ens har haft någonting
            att göra, skett vissa förändringar.
          </note>
          <note>
            Som jag sade är fallskärmsavtalen en separat fråga, som vi bör
            diskutera och som, vad gäller
          </note>
          <note>
            Nordbanken, också hanteras av Anne Wibble. Jag utesluter inte
            att man kan ta upp också den här frågan, om det skulle förekomma
            fall av fallskärmsavtal i samband med att stödformer diskuteras
            i framtiden.
          </note>
          <note type="speaker">
            Anf. 82 KENT CARLSSON (s) replik:
          </note>
          <note>
            Herr talman! Vi kan tydligen hur länge som helst älta frågan
            om riksdagsledamöternas möjligheter att granska regeringsförslag.
            Även om vi har ett partisystem som gör att partierna kan träffa
            hållbara uppgörelser med varandra, så är det svenska systemet
            litet dualistiskt. Det innebär också att de enskilda ledamöterna
            skall ges möjlighet att granska regeringens förslag, eftersom
            det är de enskilda ledamöterna som möter väljarna, som har röstat
            på parti och person. Så fungerar ju systemet i dag.
          </note>
          <note>
            Den möjligheten tycker jag inte att riksdagsledamöterna har fått
            i det här fallet. Som
          </note>
          <note>
            Stockholmsriksdagsledamot hade jag bättre möjligheter än de ledamöter
            som kommer från andra delar av landet. Det var också därför som
            jag sade att motionstiden i praktiken var bara två dagar.
          </note>
          <note>
            Nog ordat om detta. Om det framöver föreslås förkortning av motionstiden,
            kommer jag att köra samma vända som i det fallet, så att regeringen
            och andra här i kammaren inser att det finns anledning att hålla
            fast vid den motionstid som stadgas.
          </note>
          <note>
            Så till frågan om styrelser och revisorer. Av de handlingar som
            jag har fått från riksdagens utredningstjänst framgår att de revisorer
            i
          </note>
          <note>
            Nordbanken som alldeles uppenbart inte klarade sin uppgift finns
            kvar på sina poster. I styrelsen har det skett förändringar. I
            Gota, som kan vara aktuell för stöd, sitter en hel del av styrelseledamöterna
            kvar, men däremot inte revisorerna.
          </note>
          <note>
            När det gäller fallskärmsavtalen borde statsrådet vara medveten
            om att avtalslagen medger jämkning och omprövning. Parterna har
            möjlighet att begära prövning i domstol, som då får pröva om det
            aktuella avtalet är skäligt.
          </note>
          <note type="speaker">
            Anf. 83 ROLF L NILSON (v) replik:
          </note>
          <note>
            Herr talman! Det har väl framgått av mitt anförande och mina
            repliker och av vad Kent
          </note>
          <note>
            Carlsson sade att det finns stora likheter i våra uppfattningar.
            Jag tycker därför att det är konstigt att Kent Carlsson väljer
            den enkla vägen att markera sin ståndpunkt genom att avstå från
            att rösta. Jag tycker att det logiska och en aning mer konstruktivt
            vore att rösta för meningsyttringen i mom. 5, som uppfyller Kent
            Carlsson önskemål om en ytterligare precisering av villkoren för
            stöd och återvinning.
          </note>
          <note type="speaker">
            Anf. 84 KENT CARLSSON (s) replik:
          </note>
          <note>
            Herr talman! Naturligtvis har det föresvävat mig att jag skulle
            stödja Vänsterpartiets meningsyttring på den här punkten. Min
            utgångspunkt har emellertid varit att jag som riksdagsledamot
            inte har fått rimlig tid att granska förslaget. Det föranleder
            mig att avstå vid voteringen. Det gäller nämligen inte bara den
            fråga som Vänsterpartiet har tagit upp i sin meningsyttring. Det
            är en hel del andra saker som borde ha varit med både i utskottsbetänkandet
            och i propositionen.
          </note>
          <note type="speaker">
            Anf. 85 ROLF L NILSON (v) replik:
          </note>
          <note>
            Herr talman! Jag delar Kent Carlssons principiella synpunkter
            när det gäller motionstiden. Dessa synpunkter är viktiga. Bankstödet
            är också viktig. I
          </note>
          <note>
            den konflikt som här uppstår mellan två viktiga intressen har
            vi bedömt det vara viktigare att ett beslut angående bankstödet
            kan fattas före jul. Det är därför som vi har agerat som vi gjort.
          </note>
          <note type="speaker">
            Anf. 86 KENT CARLSSON (s) replik:
          </note>
          <note>
            Herr talman! I den debatt som föregick remitteringen till utskottet
            av denna proposition var jag väl medveten om att beslutet måste
            fattas innan riksdagen åtskildes för julen. Det fanns en möjlighet
            att förlänga motionstiden åtminstone till tio dagar. Utskottet
            skulle då ha haft möjlighet att behandla propositionen vid två
            tillfällen för att först fatta ett preliminärbeslut och sedan
            ett definitivt beslut, och vi skulle också ha haft tid att bordlägga
            utskottets betänkande. Dessa uppgifter har jag fått från riksdagens
            kammarkansli. Det var därför jag ansåg att man borde kosta på
            sig fem extra dagar.
          </note>
          <note>
            Jag beklagar att kammaren inte biträdde det förslag.
          </note>
          <note type="speaker">
            Anf. 87 ROLF DAHLBERG (m) replik:
          </note>
          <note>
            Herr talman! Det är riktigt som Kent Carlsson säger att vi, när
            denna proposition skulle remitteras till utskottet, hade en liten
            minidebatt. I den debatten deltog Kent Carlsson, den socialdemokratiska
            gruppledaren Jan Bergqvist och jag. Jag förklarade då att näringsutskottet
            hade en så stor arbetsbelastning att vi omöjligen kunde hinna
            med en grundlig och riktig beredning av ärendet, om motionstiden
            utsträcktes till tio dagar.
          </note>
          <note>
            Om motionstiden hade utsträckts till tio dagar, hade utskottet
            tvingats sammanträda under denna vecka, då ju kammaren har haft
            plenum varje dag.
          </note>
          <note>
            Under den här debatten fick jag intrycket att Kent
          </note>
          <note>
            Carlsson hade många synpunkter på propositionsförslaget, och
            jag trodde att han skulle ta upp dessa synpunkter i en motion.
            Nu har jag förstått att han gav upp och aldrig skrev någon motion.
            Man kan då konstatera att sex eller sju ledamöter trots den knappa
            tiden klarade av att i motioner med anledning av propositionen
            framföra sina synpunkter.
          </note>
          <note>
            För övrigt har statsrådet Bo Lundgren besvarat de frågor från
            Kent Carlsson som jag hade tänkt svara på.
          </note>
          <note type="speaker">
            Anf. 88 KENT CARLSSON (s) replik:
          </note>
          <note>
            Herr talman! Anledningen till att jag inte skrev någon motion
            var att tiden var mycket knapp. Jag är ingen expert på dessa frågor,
            och jag hade fått lov att rådgöra med experter eller andra som
            har större kunskaper än jag. Det blev praktiskt omöjligt att göra
            en ordentlig granskning av regeringens förslag.
          </note>
          <note>
            Den efterföljande pressdebatten har dessutom visat att det hade
            varit sunt med en längre motionstid, eftersom vi i så fall hade
            kunnat granska ärendet både under motionstiden och under utskottets
            behandling av ärendet. Vi hade då hunnit föra fram våra ganska
            allvarliga synpunkter både på EES-
          </note>
          <note>
            avtalet och på Wasa-Bohusbanken, och vi hade också kunnat belysa
            offentlighetsfrågan.
          </note>
          <note>
            I utskottsbetänkandet finns praktiskt taget ingenting av den
            debatt som fördes när utskottet hade ärendet på sitt bord. Jag
            tycker att det är beklämmande att man varit så föga lyhörd för
            de allvarliga synpunkter som funnits på förslaget om en bankakut.
            Det skulle vara intressant att få Rolf
          </note>
          <note>
            Dahlbergs synpunkter på att man inte har gjort det.
          </note>
          <note>
            Det hade varit ett sätt att dämpa den kritik som i efterhand
            kan framföras mot detta förslag.
          </note>
          <note type="speaker">
            Anf. 89 BENGT DALSTRÖM (nyd):
          </note>
          <note>
            Herr talman! Detta är något av lång dags färd mot natt, och entusiasmen
            svalnar allteftersom tiden går. Jag vill ändå framföra några ytterligare
            synpunkter från oss i Ny demokrati.
          </note>
          <note>
            I denna stora fråga har vi den lilla frågan om en allmänhetens
            bankombudsman. Den frågan kan synas vara liten, men den är egentligen
            mycket viktig.
          </note>
          <note>
            Ärade ledamöter, en bankombudsman skulle fylla en i högsta grad
            konsumentviktig funktion -- detta med tanke på bankernas hårda
            bandage då det gäller hanteringen av kundernas alla kreditproblem.
            Jag hoppas att den utredning som vi förhoppningsvis skall få majoritet
            för kan få fram en lösning som inkluderar småföretagens problem.
          </note>
          <note>
            En allmänhetens bankombudsman skulle här fylla en mycket viktig
            funktion.
          </note>
          <note>
            Så några synpunkter på en del avsnitt i propositionen.
          </note>
          <note>
            De eviga förlagslånen skulle enligt betänkandet och regeringspropositionen
            inte inkluderas i den tänkta utformningen av bankstödet. Bankerna
            skall ju ha en kapitaltäckningsbas på 8 %. Denna består dels av
            eget kapital, dels av förlagslån. Av förlagslånen är 50 % vanliga
            lån, medan 50 % eviga.
          </note>
          <note>
            Hur många vet vad ''eviga'' i detta fall innebär? Jo, det innebär
            att långivaren alltid har kvar sin fordran och för den del även
            ränteskuld efter en konkurs.
          </note>
          <note>
            Internationella investerare ser faktiskt ingen skillnad mellan
            förlagslån och andra lån -- utan behandlar dem som ett begrepp.
          </note>
          <note>
            Vad händer om de eviga förlagslånen inte skulle innefattas i
            beräkningsgrunderna för bankstödets omfattning, något som nu blir
            fallet? Jo, enligt expertisen kommer detta att i så fall kräva
            ytterligare statliga pengar till mer aktiekapital. Det kan också
            i viss utsträckning faktiskt påverka bankens förmåga till kreditgivning.
            Mot den bakgrunden föreslår vi, som tidigare omnämnts här i debatten,
            att de eviga förlagslånen också skall räknas in i uppgörelsen
            om bankstödets omfattning.
          </note>
          <note>
            Så några allmänna synpunkter ytterligare. Simon
          </note>
          <note>
            Liliedahl har visserligen tidigare på ett förtjänstfullt sätt
            berört en del av de problem som är förknippade med den stora lösningen
            om bankakuten. Men några synpunkter förtjänar att uppmärksammas
            ytterligare och har också varit uppe i debatt.
          </note>
          <note>
            Vi i Ny demokrati anser fortfarande att man i propositionen inte
            tillräckligt utvecklat och villkorat kraven för erhållande av
            stöd. I vår motion yrkar vi därför på en hårdare skrivning, med
            krav på radikal rationalisering, effektivisering, i kombination
            med vissa finansiella nyckeltal. Vi yrkar också att förutsättningarna
            för någon form av en finansiell försäkring skall utredas.
          </note>
          <note>
            Om vi nu har haft en mycket kort tid på oss hade det funnits
            anledning att i propositionen lämna mer utvidgade synpunkter och
            preciseringar i dessa avseenden. Då hade vi lättare kunnat smälta
            det.
          </note>
          <note>
            Vi i Ny demokrati förväntar oss nu att regeringen, tillsammans
            med den nya myndigheten, skall lyckas skapa regler och bestämmelser
            som villkorar bankstödet på ett sådant sätt att det verkligen
            medverkar till största möjliga konkurrensneutralitet gentemot
            de friska och effektiva bankerna.
          </note>
          <note>
            Avslutningsvis, herr talman, ansluter jag mig till Ny demokratis
            tidigare yrkande och förslag som är framförda av Simon Liliedahl.
          </note>
          <note type="speaker">
            Anf. 90 ALLAN LARSSON (s):
          </note>
          <note>
            Herr talman! Jag ville ogärna förlänga den här debatten, men
            Rolf Dahlbergs angrepp på mig personligen gör att jag måste få
            tillfälle att replikera. Ansvaret för att vi nu förlänger eftermiddagens
            debatt faller helt på Rolf Dahlberg.
          </note>
          <note>
            Jag skall, trots angreppet, fatta mig kort.
          </note>
          <note>
            Kritiken gällde Nordbanken och ledningens avtal om avgångsvederlag.
            Rolf Dahlberg försökte göra gällande att jag, i min egenskap av
            finansminister, skulle vara inblandad vid tillkomsten av de avtalen.
          </note>
          <note>
            Jag vill bestämt tillbakavisa de påståendena.
          </note>
          <note>
            Avtalen träffades mellan den dåvarande styrelsen och ledningen
            på 1980-talet, långt innan jag blev engagerad i politiken. Dessa
            avtal var över huvud taget inte föremål för någon politisk prövning.
          </note>
          <note>
            Min roll var att ta initiativet till en extra bolagsstämma med
            syfte att byta ut styrelsen för
          </note>
          <note>
            Nordbanken -- den styrelse som var ansvarig för en stor del av
            kreditförlusterna, och ansvarig för tillkomsten av dessa avtal.
          </note>
          <note>
            Rolf Dahlberg borde inte rikta kritik mot mig, utan visa litet
            uppskattning för att jag tog itu med den styrelse som hade begått
            en rad misstag.
          </note>
          <note>
            Vi anser att det behövs klara spelregler för den här typen av
            avtal, och det är syftet med vår motion.
          </note>
          <note>
            Det behövs mer av lag och ordning i dessa förhållanden. Det är
            vad vi verkar för.
          </note>
          <note>
            Får jag avslutningsvis säga ytterligare några ord med anledning
            av den sakfråga vi behandlar, det viktiga, nämligen bankgarantin.
          </note>
          <note>
            Jag har i och för sig synpunkter på Bo Lundgrens historieskrivning,
            men jag kan säkert sprida mina synpunkter i annan form och vill
            därför bespara ledamöterna att ta sin tid vidare till detta. Men
            jag vill säga några ord om det som jag tog upp i onsdagens debatt
            om den typ av garantiplanering som man kunde spåra i affären Wasa--
          </note>
          <note>
            Bohusbanken. Jag tog upp den just därför att vi behövde få ett
            klarläggande och därför att det tillkommer nya situationer som
            inte alltid är så lätta att förutse. Det tycker jag att vi skall
            vara medvetna om när vi fattar beslutet. Detta är ett svårt beslut.
          </note>
          <note>
            Det är en svår gränsdragning. Vi måste ha en viss ödmjukhet när
            vi tar ställning till detta. Vi kan inte alltid knivskarpt dra
            en gräns.
          </note>
          <note>
            Jag tycker att den diskussion vi hade var klargörande. Jag uppfattade
            att det finns en mycket tydlig ambition från regeringens sida
            att tolka det beslut vi nu skall fatta på ett strikt och affärsmässigt
            sätt.
          </note>
          <note>
            Jag vill gärna ge ett erkännande till Bo Lundgren för att han
            håller så hårt i kaffekassan. Jag hoppas att han håller lika hårt
            i bankgarantin, och att den nya bankkommissionen har samma inställning.
            Det är god tradition i Finansdepartementet att hålla hårt även
            i kaffekassan. Är det den principen som gäller, då kan vi känna
            oss litet lugnare inför det beslut vi skall fatta.
          </note>
          <note type="speaker">
            Anf. 91 Statsrådet BO LUNDGREN (m):
          </note>
          <note>
            Herr talman! Jag tackar för den senare elogen från
          </note>
          <note>
            Allan Larsson och lovar att ur egen kassa vid tillfälle -- kanske
            knappast före jul och nyår, men ändå -- bjuda på kaffe.
          </note>
          <note>
            Jag önskar er en god jul och ett gott nytt år!
          </note>
          <note type="speaker">
            Anf. 92 ROLF DAHLBERG (m):
          </note>
          <note>
            Herr talman! Jag måste tala fort nu så att vi inte tar för mycket
            tid av kammarens ledamöter.
          </note>
          <note>
            Allan Larsson var naturligtvis inte inblandad i avtalen. Det
            menade jag heller inte med det jag sade. Jag menade Allan Larsson
            chef för
          </note>
          <note>
            Finansdepartementet i något skede måste ha fått reda på avtalen.
          </note>
          <note>
            Nordbanken hade ju inte bara en kris. Det var kriser som kom
            efter hand, och man fick byta ledning. Någon som företrädde staten
            som ägare borde ju ha fått information om vilka avtal dessa direktörer
            hade när man avsatte dem. Jag menade alltså att någon information
            måste på något vis ha kommit fram till finansdepartementet. Det
            var förmodligen inte Allan Larsson, utan kanske en statssekreterare
            eller någon tjänsteman som var där när det uppdagades. Jag vet
            ju inte vid vilken tidpunkt Allan Larsson fick kännedom om de
            här fallskärmsavtalen som var tecknade på 1980-talet, men det
            var förmodligen tidigare än någon annan svensk utanför bankkretsen.
          </note>
          <note>
            I min replik till Birgitta Johansson, som Allan
          </note>
          <note>
            Larsson nu tog fasta på, ställde jag frågan: Vad gjorde Allan
            Larsson åt fallskärmsavtalen när han fick kännedom om dem? Jag
            konstaterade att Allan
          </note>
          <note>
            Larsson och den regering som då satt inte gjorde någonting. Bekymren
            fanns kvar när den nya regeringen tillträdde på hösten 1991.
          </note>
          <note type="speaker">
            Anf. 93 ALLAN LARSSON (s):
          </note>
          <note>
            Herr talman! Rolf Dahlberg inledde en reträtt, men den var oskickligt
            genomförd och föga övertygande. Rolf Dahlberg bör ha klart för
            sig, om han följt denna fråga, att det finns en ansvarsfördelning
            mellan politik och affärsverksamhet. Den här typen av avtal ligger
            definitivt inom det affärsmässiga området.
          </note>
          <note>
            Som ägare kan man reagera genom bolagsstämman. Så har också skett.
            I det ögonblick som jag fick information om de kreditförluster
            som då fortfarande var ganska små, tog jag initiativet till överläggningar
            med bankens ledning om det som var det stora och allvarliga problemet.
          </note>
          <note>
            Jag ställde mig två frågor -- jag kan berätta det här i kammaren:
            1. Kan styrelsen lita på att vd klarar upp de här problemen? 2.
            Kan ägaren-staten lita på att styrelsen klarar upp de här problemen?
          </note>
          <note>
            När jag på olika sätt hade gått igenom detta och fått det underlag
            som bankinspektionen levererade kom jag fram till att jag måste
            svara nej på båda dessa frågor. Därmed var det dags att byta ut
            styrelsen, och det har också skett.
          </note>
          <note>
            Jag tycker att Rolf Dahlberg så här sista dagen inför juluppehållet
            borde visa litet uppskattning för det svåra och viktiga jobb som
            har gjorts för att rensa upp på det här området. Det som har stått
            i affärstidningarna har haft en litet annan kvalitet och karaktär
            än det som Rolf Dahlberg serverade i sin halva reträtt. Nu är
            det tillfälle att göra reträtten fullständig.
          </note>
          <note type="speaker">
            Anf. 94 ROLF DAHLBERG (m):
          </note>
          <note>
            Herr talman! Jag kan mycket väl visa stor uppskattning över att
            Allan Larsson tog itu med problemet, när han fick kännedom om
            det. Det blev en extra bolagsstämma osv. och sedan vet vi vad
            som hände.
          </note>
          <note>
            Men jag undrade: När Allan Larsson fick kännedom om fallskärmsavtalen,
            hann då den gamla regeringen vidta några andra åtgärder, åtgärder
            av den typ som man nu efterlyser från den nya regeringen?
          </note>
          <note type="speaker">
            Anf. 95 ALLAN LARSSON (s):
          </note>
          <note>
            Herr talman! Jag försökte säga att det här rörde sig om affärsmässiga
            förhållanden inom företaget. Vi hade att hantera stora, tunga
            ärenden som gällde bankens kreditförluster och behovet av kapitaltillskott.
            All vår uppmärksamhet var inriktad på detta. Som regeringsledamot
            sitter man inte och pillar med de avtal som finns inom ett företag.
          </note>
          <note>
            Jag utgår ifrån att man behöver ägna uppmärksamhet åt det som
            nu allmänt händer inom banksektorn. Det är därför som vi vill
            att någon skall slå fast rimliga och vettiga principer för vad
            som skall gälla och se till att det blir offentlighet åt de eventulla
            undantag som finns. Det är på så sätt som denna typ av missbruk
            kan stävjas och som man kan komma till rätta med denna bristande
            uppläggning som skapar misstro hos allmänheten.
          </note>
          <note>
            Det behövs lag och ordning inom alla företag där det förekommer
            fallskärmsavtal, och det är vad vi eftersträvar.
          </note>
          <note type="speaker">
            Anf. 96 KENT CARLSSON (s):
          </note>
          <note>
            Herr talman! Med anledning av Allan Larssons anförande skulle
            jag vilja ställa en fråga. Vi skall i dag besluta om -- som det
            uttrycks i propositionen --
          </note>
          <note>
            åtskilliga miljarder kronor, hur mycket det nu kan vara. Vi skall
            tydligen också fatta ett beslut på grundval av innehållet i det
            samtal som utspelade sig mellan Allan Larsson och Bo Lundgren
            över en kopp kaffe utan att vi vet konsekvenserna av vad vi beslutar
            om. Jag tycker att det är en märklig tingens ordning, och jag
            undrar om inte också Allan
          </note>
          <note>
            Larsson kan hålla med om det, att vi skall förlita oss på att
            det samtal som ni hade är en fullgod garanti.
          </note>
          <note>
            Jag vet inte om jag har möjlighet att framställa ett yrkande
            om att det skrivs in i riksdagens protokoll att detta kaffekalas
            skall vara vägledande vid den bedömning som görs av Wasa--Bohusbanken.
            Jag vet inte om den möjligheten finns, herr talman.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            Mom. 1 (riktlinjer för de statliga insatserna)
          </note>
          <note>
            Utskottets hemställan bifölls med 291 röster mot 20
          </note>
          <note>
            för reservation 1 av Bengt Dalström. 1 ledamot avstod från att
            rösta.
          </note>
          <note>
            Mom. 2 (avveckling av statligt ägande)
          </note>
          <note>
            I kontrapropositionsvoteringen avgavs 24 röster för reservation
            2 av Bengt Dalström och 24 röster för meningsyttringen av Rolf
            L Nilson i motsvarande del. 268 ledamöter avstod från att rösta.
          </note>
          <note>
            Sedan förste vice talmannen lagt ned en ja-sedel och en nej-sedel
            i rösturnan drog Bengt Rosén (fp)
          </note>
          <note>
            nej-sedeln. Kammaren hade alltså i enlighet med nej-propositionen
            till kontraproposition antagit meningsyttringen av Rolf L Nilson
            i motsvarande del.
          </note>
          <note>
            I huvudvoteringen bifölls utskottets hemställan med 281 röster
            mot 12 för meningsyttringen av Rolf
          </note>
          <note>
            L Nilson i motsvarande del. 22 ledamöter avstod från att rösta.
          </note>
          <note>
            Mom. 4 (fallskärmsavtal)
          </note>
          <note>
            Utskottets hemställan bifölls med 172 röster mot
          </note>
          <note>
            140 för reservation 3 av Birgitta Johansson m.fl. 1
          </note>
          <note>
            ledamot avstod från att rösta.
          </note>
          <note>
            Mom. 5 (villkoren för stödet)
          </note>
          <note>
            Först biträddes reservation 4 av Bengt Dalström med 30 röster
            mot 20 för meningsyttringen av Rolf
          </note>
          <note>
            L Nilson i motsvarande del. 262 ledamöter avstod från att rösta.
          </note>
          <note>
            Härefter bifölls utskottets hemställan med 281
          </note>
          <note>
            röster mot 21 för reservation 4 av Bengt Dalström.
          </note>
          <note>
            10 ledamöter avstod från att rösta.
          </note>
          <note>
            Mom. 10 (utredning om bankkrisen)
          </note>
          <note>
            Utskottets hemställan bifölls med 174 röster mot
          </note>
          <note>
            139 för reservation 5 av Birgitta Johansson m.fl. 1
          </note>
          <note>
            ledamot avstod från att rösta.
          </note>
          <note>
            Mom. 11(allmänhetens bankombudsman)
          </note>
          <note>
            Utskottets hemställan bifölls med 158 röster mot
          </note>
          <note>
            154 för reservation 6 av Rolf Dahlberg m.fl.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Beslut om samlad votering
          </note>
          <note>
            På förslag av andre vice talmannen medgav kammaren att de på
            föredragningslistan återstående ärendena skatteutskottets betänkande
          </note>
          <note>
            SkU17, socialförsäkringsutskottets betänkande
          </note>
          <note>
            SfU9, skatteutskottets betänkande SkU18 och utbildningsutskottets
            betänkande UbU5, fick avgöras i ett sammanhang sedan debatten
            i dessa ärenden avslutats.
          </note>
          <note>
            4 § Beskattning av inkomst från handelsbolag i samband med att
            andelen överlåtits
          </note>
          <note>
            Föredrogs
          </note>
          <note>
            skatteutskottets betänkande
          </note>
          <note>
            1992/93:SkU17 Beskattning av inkomst från handelsbolag i samband
            med att andelen överlåtits
          </note>
          <note>
            (prop. 1992/93:151 och skr. 1992/93:138).
          </note>
          <note type="speaker">
            Anf. 97 BO FORSLUND (s):
          </note>
          <note>
            Herr talman! Vi socialdemokrater tycker att det är bra att en
            proposition om beskattning av inkomst från handelsbolag nu föreläggs
            riksdagen.
          </note>
          <note>
            Tyvärr begärs det att vi på två dagar skall ta ställning till
            ett förslag som lagrådet har haft starka invändningar mot. Vid
            utskottsbehandlingen har en del korrigeringar av propositionen
            gjorts. Av den anledningen förvånar det oss socialdemokrater att
            vi inte kunde få gehör för vårt krav på en utvärdering av reglerna
            i syfte att motverka en avancerad skatteplanering.
          </note>
          <note>
            Herr talman! Jag nöjer mig med dessa ord och yrkar bifall till
            den bifogade reservationen.
          </note>
          <note>
            I detta anförande instämde Lars Bäckström (v).
          </note>
          <note type="speaker">
            Anf. 98 HARRY STAAF (kds):
          </note>
          <note>
            Herr talman! I skatteutskottets betänkande 17
          </note>
          <note>
            behandlas propositionen om beskattning av inkomst från handelsbolag
            i vissa fall.
          </note>
          <note>
            Jag tycker att problemet kan betecknas som skattereformens ofullbordade.
            Genom att överföra inkomst från förvärvsarbete till inkomst av
            kapital, minskar man beskattningen avsevärt. Det tycks ha blivit
            mycket vanligt att handelsbolagsandelar med tillhörande årsvinst
            har överlåtits och att detta i många fall innebär att inkomst
            av eget arbete omvandlas till kapitalinkomst. Det är därför som
            denna lagändring föreslås.
          </note>
          <note>
            Den föreslagna lagändringen innebär att reavinsten vid överlåtandet
            tas upp till beskattning som inkomst av näringsverksamhet.
          </note>
          <note>
            Herr talman! Jag yrkar bifall till utskottets hemställan i betänkandet
            och avslag på reservationen.
          </note>
          <note>
            Jag tycker att Bo Forslunds kommentar i någon mån innebar att
            han tog i litet beträffande den förkortade motionstiden. Den här
            frågan har ju behandlats i skatteutskottet. Då tyckte man från
            socialdemokratiskt håll att det var ganska enkelt att ta itu med
            detta. Därför är det något förvånande att
          </note>
          <note>
            Socialdemokraterna nu anser att motionstiden blev för kort.
          </note>
          <note>
            Detta kommer att behandlas under det kommande året. Därför finns
            det ingen anledning att rösta på den socialdemokratiska reservationen.
          </note>
          <note type="speaker">
            Anf. 99 BO FORSLUND (s):
          </note>
          <note>
            Herr talman! Jag skall kortfattat säga att det med anledning
            av den korta motionstiden fanns ännu större anledning för utskottsmajoriteten
            att tillstyrka vår motion för att en utvärdering skulle komma
            till stånd efter en viss tid. Detta har också påvisats genom Lagrådets
            kritik mot detta förslag.
          </note>
          <note>
            Lagrådet konstaterade bara att detta kan vålla betydande tillämpningsproblem.
            Det anser jag är skäl nog för att man skulle visa en litet positiv
            syn på denna motion.
          </note>
          <note type="speaker">
            Anf. 100 HARRY STAAF (kds):
          </note>
          <note>
            Herr talman! Man kan fråga sig hur lång tid något skall vara
            i kraft innan det är meningsfullt med en utvärdering. Jag vill
            därför för Bo Forslund läsa upp ett stycke på s. 6 i betänkandet.
          </note>
          <note>
            ''Inom regeringskansliet pågår för närvarande ett arbete som
            syftar till en långtgående anpassning av beskattningen av enskilda
            näringsidkare och handelsbolag till vad som gäller för aktiebolag.
          </note>
          <note>
            Arbetet grundar sig på betänkandet -- -- -- Neutral företagsbeskattning.
            Ett förslag bör enligt vad som anförs i propositionen kunna läggas
            fram i sådan tid att ett nytt regelsystem kan gälla fr.o.m. den
            1
          </note>
          <note>
            januari 1994. Härvid kommer de nu aktuella reglerna att omprövas.''
          </note>
          <note>
            Det tycks inte finnas någon tid för någon meningsfull utvärdering
            av dessa regler förrän man sätter i gång att arbeta med de nya
            regler som här aviseras.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 7 §.)
          </note>
          <note>
            5 § Besparingar i socialförsäkringssystemet)
          </note>
          <note>
            Föredrogs
          </note>
          <note>
            socialförsäkringsutskottets betänkande
          </note>
          <note>
            1992/93:SfU9 Besparingar i socialförsäkringssystemet (prop. 1992/93:31,
          </note>
          <note>
            1992/93:116, 1992/93:134 och 1992/93:136.)
          </note>
          <note type="speaker">
            Anf. 101 DORIS HÅVIK (s):
          </note>
          <note>
            Herr talman! I socialförsäkringsutskottets betänkande SfU9 behandlas
            fyra propositioner.
          </note>
          <note>
            Den första är en proposition om ändrad sjukersättning, där regeringen
            lägger fram förslag om en karensdag, om en sänkning av ersättningsnivåerna
            fr.o.m. den 1 april 1993 och om nya nivåer inom förtidspensioneringen
            fr.o.m. den
          </note>
          <note>
            1 juli 1993.
          </note>
          <note>
            Den andra propositionen handlar om en allmän sjukförsäkringsavgift,
            där regeringen lägger fram förslag om en egenavgift till sjukförsäkringen
            fr.o.m. den 1 januari 1993.
          </note>
          <note>
            Den tredje propositionen handlar om ersättningsnivåer för vissa
            pensionsförmåner.
          </note>
          <note>
            Regeringen lägger där fram förslag om en reducering av pensionsutbetalningarna
            fr.o.m. den
          </note>
          <note>
            1 januari 1993 och om en förlängning av lagen om särskilt kommunalt
            bostadstillägg till folkpension under år 1993.
          </note>
          <note>
            Den fjärde propositionen handlar om förändringar i de kommunala
            bostadstilläggen för år 1993. Här lägger regeringen också fram
            förslag om kompensation för de sämst ställda pensionärerna beträffande
            höjda bostadsbidrag och pensionstillskott.
          </note>
          <note>
            Jag kommer mest att uppehålla mig vid de reservationer som är
            fogade till betänkandet.
          </note>
          <note>
            Det handlar om den överenskommelse som regeringen och Socialdemokraterna
            träffade under september månad 1992 när det gäller karensdagen
            och de sänkta nivåerna. På ett ställe har det blivit en ändring.
            Det gäller sänkningen av nivån till 70 %
          </note>
          <note>
            efter ett års sjukskrivning. Vi tyckte att det var litet abrupt
            att låta bilan falla precis efter ett års sjukskrivning, medan
            95 % accepteras om man är föremål för arbetslivsrehabilitering.
          </note>
          <note>
            Det kan ju också föreligga, vilket vi fått med i utskottsbetänkandet,
            en medicinsk rehabilitering som syftar till en arbetslivsrehabilitering.
            Just därför vill vi att regeringen återkommer med ett förslag
            i tid så, att det kan träda i kraft vid avsedd tidpunkt, den 1
            juli 1993.
          </note>
          <note>
            I detta betänkande ägnar statsrådet flera sidor åt just arbetslivsrehabiliteringen.
            Vi tycker att det är alldeles utmärkt, för det är nödvändigt och
            viktigt att möjligheten finns att tidigt komma in i en rehabilitering
            som syftar till att man kommer ut på arbetsmarknaden igen.
          </note>
          <note>
            I går råkade jag få del av en uppgift just om hur detta fungerar.
            Jag tycker att det är viktigt att den kommer med här. Jag vet
            ju att statsrådet är besjälad och intresserad av detta med rehabilitering,
            som vi alla finner så viktigt.
          </note>
          <note>
            Försäkringskassorna uppger nämligen att de har funnit att arbetsgivarnas
            inställning till rehabilitering i regel är positiv. Arbetsgivarna
            har ett stort intresse och höga ambitioner när det gäller att
            arbeta med dessa frågor. Kassornas allmänna uppfattning är dock
            att, när man kommit till den fas i arbetet när en konkret åtgärd
            skall genomföras, är arbetsgivarens intresse betydligt svalare.
            När det gäller att bekosta en åtgärd är intresset mycket svagt,
            eller obefintligt.
          </note>
          <note>
            Det är väldigt starka ord som man tar till. Det gäller alltså
            det remissyttrande som
          </note>
          <note>
            Riksförsäkringsverket i går beslutade skall avlevereras till
            departementet. Man kommer in på företagshälsovården och dess stora
            betydelse i rehabiliteringsarbetet.
          </note>
          <note>
            Det står också i remissyttrandet: Där företagshälsovården är
            inblandad i rehabiliteringsarbetet och har kännedom dels om arbetsplatser,
            dels om patienten förekommer det att där är sjukskrivningar på
            alla nivåer i betydligt större utsträckning än vad det är när
            man söker kanske till en privatläkare eller ett sjukhus.
          </note>
          <note>
            Det är viktigt att vi inte glömmer företagshälsovården, som inte
            helt skall avlövas på resurser. Det blir säkerligen dyrare för
            samhället än att ge pengar till en väl fungerande företagshälsovård.
            Alldeles speciellt de små företagarna har mycket god nytta och
            gott stöd av dessa. Här finns ingen reservation. Men denna fråga
            i betänkandet är så viktig och gjorda uttalande är så väsentligt
            att jag inte kunde gå förbi dem när jag nu ändå hade ordet.
          </note>
          <note>
            Så något om reservation nr 1. Av den framgår att vi ställer oss
            bakom den ursprungliga texten i propositionen. Det gäller vad
            som sägs på s. 54 i proposition nr 31. En ändring noteras från
            majoritetens sida. Jag utgår från att statsrådet har en positiv
            syn här.
          </note>
          <note>
            Sedan gäller det arbetsgivaravgiften inom sjukförsäkringen. En
            överenskommelse mellan regeringen och Socialdemokraterna har ju
            träffats om att det skall bli en ny modell för sjuk- och arbetsskadeförsäkringen.
            Avsikten är att en beredning skall pröva möjligheterna att lyfta
            ut försäkringen ur budgeten och ge arbetsmarknadens parter huvudansvaret
            för försäkringen. Det skall betalas med en egenavgift. Där är
            vi verkligen starkt kritiska.
          </note>
          <note>
            Regeringen föreslår att sjukförsäkringsavgiften skall ses som
            ett första steg mot en ny försäkringsmodell. Enligt propositionen
            skall den här avgiften utgå med 0,95 % på förvärvsinkomster upp
            till 7,5 basbelopp.
          </note>
          <note>
            I den motion från oss socialdemokrater som har
          </note>
          <note>
            Ingvar Carlsson som första namn tar vi verkligen upp problemen.
            Vi pekar på att vi är med på att medverka till en stabilisering
            av den svenska ekonomin. Genom våra åtgärder har vi nog lyckats
            avvärja planerna på att ytterligare undergräva de offentliga finanserna.
            Men när det gäller denna modell är vi mycket kritiska -- och det
            med rätta.
          </note>
          <note>
            De här i kammaren lyssnande kolleger som vill titta i betänkandet
            finner på s. 32 en skiss som klart visar på de skillnader och
            orättvisor som uppstår. Jag hoppas innerligt att inte denna första
            modell, som handlar om ett skatteavdrag, skall gälla -- det blir
            ju kanske fler avgifter inom försäkringen -- för det skulle vara
            förödande.
          </note>
          <note>
            Nu när sjukförsäkringsavgiften skall införas är det viktigt att
            den utformas på ett sätt som inte strider mot de angivna målsättningarna.
            Regeringens förslag innebär en helt oacceptabel fördelningsprofil.
            För den som har låga inkomster blir avgiften kännbar, och höginkomsttagarna
            med
          </note>
          <note>
            50 % marginalskatt får fördelar som jag hoppas inte varit avsedda.
          </note>
          <note>
            Det blir ett betydande skattebortfall för kommunerna, och detta
            måste givetvis kompenseras. Regeringens förslag, att avgiften
            skall vara avdragsgill vid beskattningen, leder till byråkratiskt
            krångel såväl för kommunerna,
          </note>
          <note>
            Statsverket och skattemyndigheterna som för de enskilda personerna.
            Resultatet blir en onödig rundgång med avgifter, avdrag och en
            schablonmässig och slumpartad skattekompensation till kommunerna.
          </note>
          <note>
            Olägenheterna blir särskilt påtagliga vid övergången till det
            nya systemet.
          </note>
          <note>
            När det gäller effekterna för den enskilde kan det framhållas
            att skatteavdraget, självfallet, får väsentligt mindre betydelse
            för låginkomsttagarna än för höginkomsttagarna -- detta av två
            skäl: dels är låginkomsttagarnas marginalskatt väsentligt lägre
            än höginkomsttagarnas, dels blir skattelättnaden mindre därför
            att den beräknas på ett lägre belopp.
          </note>
          <note>
            Vi socialdemokrater pekar i en motion i socialförsäkringsutskottet
            på att avgifterna av rättviseskäl bör utformas som en icke avdragsgill
            nettoavgift som är lika för alla. Jag utgår från att statsrådet
            också skulle kunna dela min uppfattning, att det finns starka
            skäl för ett sådant förslag --
          </note>
          <note>
            alldeles speciellt om, som jag tidigare sade, avgiftsfinansiering
            skall bli aktuell i framtiden.
          </note>
          <note>
            Vi lägger fram ett förslag till en procentsats om, avrundat,
            0,60 % -- egentligen 0,58. Regeringens siffra är 0,95.
          </note>
          <note>
            Det som sägs i många frågor i betänkandet, och också i propositionen,
            kan vara bra. Men här har vi en uppenbar miss. För en gammal socialpolitiker
            som jag känns det faktiskt litet plågsamt att man startar med
            en typ av avgifter som innebär ökade klyftor. Det här kan väl
            tänkas över litet grand.
          </note>
          <note>
            Nästa fråga som jag tänkte ta upp gäller det kommunala bostadstillägget,
            KBT. Det finns ett pressmeddelande med den pampiga rubriken:
          </note>
          <note>
            Regeringens förslag till satsning på de pensionärer som har det
            sämst ställt.
          </note>
          <note>
            På det sättet har regeringen beskrivit sitt förslag till ett
            nytt KBT.
          </note>
          <note>
            I krisuppgörelsen kom de borgerliga partierna överens med Socialdemokraterna
            om att de sämst ställda pensionärerna skulle få ett tillskott
            på 500
          </note>
          <note>
            miljoner kronor. Vilka är då de sämst ställda pensionärerna?
          </note>
          <note>
            Sämst ställda är pensionärer med låg eller ingen
          </note>
          <note>
            ATP, som dessutom har höga hyror. Det vore därför naturligt,
            för att inte säga självklart att hela summan på 500 miljoner skulle
            ha använts just till att förbättra dessa pensionärers standard.
          </note>
          <note>
            Genom att dela upp de i sig redan otillräckliga 500
          </note>
          <note>
            miljoner kronorna i en liten skvätt på KBT och en annan skvätt
            på pensionstillskotten åstadkommer man två saker. Träffsäkerheten
            i satsningen blir låg.
          </note>
          <note>
            Det finns nämligen inte ett självklart samband mellan låg inkomst
            och hög hyra. Ett antal av de pensionärer som har de lägsta inkomsterna
            har också låga hyror i t.ex. färdigbetalda småhus.
          </note>
          <note>
            Pensionstillskottsdelen gör att man inte använder pengarna till
            dem som det är viktigast att nå med förbättringar, dvs. de pensionärer
            som redan bor i eller som skulle behöva flytta till moderna och
            lättillgängliga lägenheter, t.ex. i de bostadsgrupper som Bengt
            Westerberg säger sig vilja omhulda byggandet av. Det räcker inte
            att vara positiv till att de byggs. Det viktigaste är att se till
            att pensionärerna har möjligheter att bo i dem.
          </note>
          <note>
            Uppdelningen innebär också att man i sak, helt följdriktigt med
            tanke på den obefintliga borgerliga bostadspolitiken i övrigt
            i dag, genom att ta pengar som destinerats till KBT och lägga
            till pensionstillskotten visar att man inte har uppfattat dem
            som ett stöd till boendet, utan som en del av pensionssystemet.
            Det borde vara självklart att hela summan 500 miljoner skulle
            ha lagts till KBT, om det man verkligen vill är att förbättra
            situationen för de sämst ställda pensionärerna.
          </note>
          <note>
            Vidare har man lagt in ytterligare 600 miljoner i paketet. Men
            dessa pengar drar man in från kommunerna och hänvisar till att
            man intecknar de inkomster kommunerna kan komma att få om avgifterna
            i sjukhemsboendet höjs.
          </note>
          <note>
            Men det faktum att möjligheten att ta ut avgifter nu finns innebär
            inte vare sig ett tvång för kommunerna att ta ut dessa avgifter
            eller att det skulle vara möjligt för kommunerna att redan under
            1993 ha hittat system för att sätta hyror i sjukhemsboendet.
          </note>
          <note>
            I pressmeddelandet hänvisar man till kontakter med Kommunförbundet.
            Men man glömmer att tala om att de enda två punkter man kom överens
            om var att förstatligandet skulle ske senast 1995 och att KBT
            skulle kunna utges också i särskilda boendeformer. I övrigt har
            Kommunförbundet kraftfullt protesterat både mot att pengarna används
            till pensionstillskott och mot indragningen av de 600 miljonerna.
          </note>
          <note>
            Ännu starkare protester har lämnats i en fråga som inte framgår
            vare sig av propositionen eller pressmeddelandet. Av Kommunförbundets
            beräkningar framgår att ytterligare 500 miljoner i regeringens
            proposition är ofinansierade. Det rör sig om tjänster som skall
            bekostas av kommunerna.
          </note>
          <note>
            Detta är såvitt jag kan se ett brott mot finansieringsprincipen.
          </note>
          <note>
            Värre är att dessa 1 100 miljoner, som kallas en statlig satsning
            på KBT, i själva verket är indragningar från kommunerna. Risken
            är att detta i andra änden drabbar just de sämst ställda pensionärerna,
            när kommunerna inte längre kan klara både statens indragningar
            och sina åtaganden i äldreomsorgen.
          </note>
          <note>
            Vi har i vår reservation nr 5 tagit upp denna fråga.
          </note>
          <note>
            Vi menar att den modell för ökat KBT som föreslås i propositionen
            inte tar hänsyn till pensionärer med höga bostadskostnader.
          </note>
          <note>
            Vi föreslår en annan modell för bostadsstöd, som ger en bättre
            fördelningsprofil. Förslaget ligger inom ramen för samma ekonomiska
            utrymme som regeringens förslag och innebär att pensionären betalar
            en egenavgift om 180 kr per månad.
          </note>
          <note>
            Pensionären får bidrag till hyreskostnaden över detta belopp
            med 80 %. För den del av hyreskostnaden över detta belopp som
            överstiger
          </note>
          <note>
            3 000 kr per månad skall bidrag med 80 % dock endast utges för
            den del av bostadsytan som är 70
          </note>
          <note>
            kvadratmeter eller mindre. Det är en väl avvägd gräns mot bakgrund
            av att två- och även trerumslägenheter ryms inom den ytan. Man
            kan alltid diskutera hur långt samhället skall vara med när det
            gäller att betala för bostadskonsumtionen.
          </note>
          <note>
            Vi har också en garantigräns. Den som har låg eller ingen ATP
            skall ha kvar 3 500 kr per månad att leva av när hyran är betald.
            Vi finner det också viktigt att bostadsstödet är utformat så,
            att det inte är kostnadsdrivande. Det uppnås genom den föreslagna
            modellen, där vi också har ett högkostnadsskydd.
          </note>
          <note>
            Genom att kombinera detta med en minimistandardgaranti blir effekten
            att den som har pengar själv får bidra till sin boendestandard,
            medan det minskande antalet pensionärer med låga inkomster får
            en reell möjlighet till ett bra boende.
          </note>
          <note>
            En ytterligare fördel med förslaget är att man får den önskvärda
            effekten att man kan stimulera byggandet, som kan ge sysselsättning
            jämnt fördelad över landet. I ÄDEL-reformen finns planer på en
            kraftig utbyggnad inom olika vårdformer för de äldre människorna.
            Jag vet inte om det finns ett enda förslag som nått därhän att
            man skall sätta spaden i jorden och starta något sådant bygge
            under 1993. De planerna ligger nog på is.
          </note>
          <note>
            Jag skall slutligen ta upp ett särskilt yttrande som vi har gjort.
            Det är mycket principiellt.
          </note>
          <note>
            Vi har ställt oss bakom höjningen av pensionstillskotten. Det
            är helt klart. Men vi har ändå ett särskilt yttrande. Det beror
            på att kostnaderna för höjningen har blivit mycket otillfredsställande
            belysta i propositionen. Av propositionen framgår att förslaget
            beräknas medföra en ökning av kostnaderna på 300 miljoner kronor
            räknat per år.
          </note>
          <note>
            Det anges vidare att förslaget föranleder konsekvensändringar
            vad beträffar det särskilda grundavdraget i dels lagen om självdeklaration
            och kontrolluppgifter, dels kommunalskattelagen. Men någon beräkning
            av vilka ekonomiska konsekvenser förslaget föranleder finns inte
            redovisat.
          </note>
          <note>
            Enligt riksdagens beslut skall den s.k.
          </note>
          <note>
            finansieringsprincipen iakttas vad gäller de finansiella relationerna
            mellan stat och kommun.
          </note>
          <note>
            Det innebär att regeringsförslag inte får leda till kostnadsövervältring
            från staten till kommunerna.
          </note>
          <note>
            Vad höjningen av pensionstillskotten medför i form av minskade
            skatteintäkter för kommunerna finns inte redovisat. Men vi är
            alla medvetna om att det blir minskade skatteintäkter. En sådan
            minskning av skatteintäkter för kommunernas del skall enligt finansieringsprincipen
            återföras till kommunerna.
          </note>
          <note>
            Vi anser att det borde ha funnits ekonomiska beräkningar även
            i det avseendet i propositionen.
          </note>
          <note>
            Jag tror att det kommer att bli en ganska stor debatt runt dessa
            frågor. Jag är också redan medveten om att kvinnor med låg ATP,
            som man har jobbat i många år för att uppnå, tycker att deras
            pensioner har blivit mindre värda genom höjningen av pensionstillskotten.
            Jag menar inte att strö salt i såret, för jag är medveten om att
            statsrådet på denna punkt delar min uppfattning.
          </note>
          <note>
            Herr talman! Jag yrkar bifall till reservationerna 1,
          </note>
          <note>
            4 och 5.
          </note>
          <note type="speaker">
            Anf. 102 BERITH ERIKSSON (v):
          </note>
          <note>
            Herr talman! Jag vill börja med att säga att det är bra att statsrådet
            är med här i kammaren, fastän det är sen fredag eftermiddag.
          </note>
          <note>
            Reformförslagen på socialförsäkringsområdet duggar nu tätt, tätare
            än någonsin. I detta betänkande, Besparingar i socialförsäkringssystemet,
            behandlas flera olika saker. Var och en av dem skulle ha behövt
            ett eget betänkande, om inte annat så för att det mycket komplicerade
            innehållet skulle kunna bli mer tillgängligt och begripligt för
            oinvigda.
          </note>
          <note>
            Arbetet med propositionerna i utskottet har kanske varit mer
            komplicerat än vanligt. Kanslipersonalen har ställts inför en
            arbetsuppgift som gränsar nästan till det omänskliga. Det är alltså
            inte deras fel att slutresultatet är komprimerat, men det är deras
            förtjänst att betänkandet blev färdigt till årets sista arbetsdag.
          </note>
          <note>
            I betänkandet behandlas ändringar i sjukförsäkringen, rehabilitering,
            sjukbidrag, förtidspension, minskningar i utbetalning av pensionerna,
            kommunalt bostadstillägg, studiemedel m.m. Med tanke på begränsad
            taletid vill jag lägga tyngdpunkten vid försämringarna inom sjukförsäkringen.
          </note>
          <note>
            Sjukpenningsreglerna har, som andra delar i socialförsäkringssystemet,
            en relativt kort historia.
          </note>
          <note>
            1931 blev sjukförsäkringen statsunderstödd, och denna tidiga
            reform kom aldrig att omfatta mer än ca 60% av de yrkesaktiva,
            beroende på dels att anslutningen var frivillig, dels att det
            krävdes god hälsa för att få ansluta sig till försäkringen. Jag
            minns själv den dag då min far anslöt sig till sjukförsäkringen.
          </note>
          <note>
            År 1955 infördes den obligatoriska sjukförsäkringen med tre karensdagar.
            Den har sedan reformerats i flera steg. 1963 togs den övre gränsen
            för sjukperiodens längd bort, den var då
          </note>
          <note>
            733 dagar, och ersättningsnivån höjdes. 1967
          </note>
          <note>
            minskades antalet karensdagar till en, och ersättningsnivån höjdes
            igen. 1974 höjdes återigen ersättningsnivån, men ersättningen
            blev samtidigt både beskattningsbar och pensionsgrundande.
          </note>
          <note>
            Sedan dröjde det fram till 1987, innan några större förändringar
            gjordes. 1987 års reform syftade till att ge alla 90 % av den
            inkomst man skulle ha haft om man inte hade blivit sjuk, insjuknandedagen
            inräknad. I mars 1991 kom så den första försämringen, de sjukförsäkringsbestämmelser
            som gäller fram till dess vi har röstat om det här betänkandet.
          </note>
          <note>
            I en enkel försäkringsteori kan man visa att total trygghet är
            samhällsekonomiskt önskvärd. De politiker som fattade besluten
            63, 67, 74 och 87
          </note>
          <note>
            intresserade sig säkert mest för att just öka tryggheten, men
            de kunde av olika skäl inte korrekt uppskatta kostnaderna.
          </note>
          <note>
            Få undersökningar har gjorts av vilka effekter varje förändring
            har fört med sig. Och de undersökningar som jag har kunnat ta
            del av har nästan enbart riktats in på att se på ökade eller minskade
            sjuktal och sjukskrivningstillfällen, inte på helheten och de
            uppnådda vinsterna vad gäller livskvalitet och kostnadsökningar/kostnadsminskningar
            i andra delar, alltså de samlade samhällskostnaderna.
          </note>
          <note>
            Korttidsfrånvaron har med arbetsgivarinträdet minskat med hälften,
            men vad det innebär i ett längre perspektiv vad gäller ökade långtidssjukskrivningar
            och annan typ av utslagning vet vi ännu inte. Vad gäller arbetsgivarinträdet
            kan man säga att det är den största privatisering av tidigare
            offentlig verksamhet som har ägt rum i
          </note>
          <note>
            Sverige.
          </note>
          <note>
            Det finns fördelar med arbetsgivarinträdet, exempelvis projektet
            på Hammarstedt Verkstads
          </note>
          <note>
            AB i Växjö. Man kan väl påstå att om alla arbetsplatser kunde
            fungera som Hammarstedts under projektet, skulle allt vara frid
            och fröjd. Men den önskesituationen gäller inte arbetsmarknaden
            i stort. Den allvarligaste risken med arbetsgivarinträdet ur sjukfrånvarosynpunkt
            är den utsortering av riskgrupper som man kan få redan vid anställningstillfället.
          </note>
          <note>
            Om man skall införa karensdagar, tycker vi att det bör kunna
            motiveras försäkringsmässigt, inte stabiliseringsmässigt som nu
            är fallet, som ett sätt att lugna marknaden. De erfarenheter som
            man gjort av systemet med karensdagar, framför allt i
          </note>
          <note>
            Danmark, har inte visat att det leder till en minskning av vare
            sig sjuktalet eller sjukskrivningstalet.
          </note>
          <note>
            Det man däremot vet ganska väl sedan lång tid tillbaka när det
            gäller sjukfrånvaro är, att om det finns egenkontroll i arbetet,
            ett positivt arbetsledarklimat, stimulans i arbetet, en bra arbetsgemenskap,
            en lagom hög arbetsbelastning och sist men inte minst karriärmöjligheter,
            kan man minska sjukfrånvaron väsentligt.
          </note>
          <note>
            Det man nu gör är inte att inrikta sig på morotsvägen utan använder
            piskan. Värst av de förslag som nu läggs fram är faktiskt det
            om en nedsättning av sjukpenningersättningen till 70 %
          </note>
          <note>
            efter ett år.
          </note>
          <note>
            För det första vill jag fråga om man tror att det är verksamt
            att försöka skrämma tillbaka de långtidssjukskrivna till arbetsmarknaden.
            För det andra: Finns det kapacitet i dag att erbjuda rehabilitering
            för merparten i den här gruppen?
          </note>
          <note>
            Varför är det i så fall inte så i dag? För det tredje:
          </note>
          <note>
            Man har ännu inte löst alla problem, t. ex. hur man skall kompensera
            för dem som varken är aktuella för rehabilitering eller för sjukpension.
            Varför då införa en ofullständig regel? Är det också för att lugna
            marknaden?
          </note>
          <note>
            Vi anser inte att något första steg har tagits mot den försäkringsmodell
            som den särskilda beredningen kan komma att föreslå. Vi motsätter
            oss inte att en särskild beredning när det gäller sjukförsäkringen
            tillsätts, men vi anser att den inte behöver följa några redan
            tagna steg, utan den skall vara fri att så att säga gå själv.
            Vårt förslag till minskade kostnader i dagsläget är att taket
            för utbetalning av sjukpenning sänks till fem basbelopp.
          </note>
          <note>
            Så något om pensionerna. Försöket att trolla bort begreppet ''Särskilt
            basbelopp'' och att tro att tilltron till värdesäkringen i pensionssystemet
            därmed inte rubbas är befängt. Verkligheten i plånboken kan inte
            trollas bort och därmed inte heller medvetenheten om att värdesäkringen
            inte består.
          </note>
          <note>
            Värdesäkringen var, när lagen infördes, en mycket viktig hörnsten
            i pensionssystemet. Det är inte första gången som man ruckar på
            värdesäkringen.
          </note>
          <note>
            Ingrepp som tidigare gjorts motsvarar ungefär en 9-
          </note>
          <note>
            procentig nedskärning i dag.
          </note>
          <note>
            Vi anser att de pensionslöften som utställts i lagar och avtal
            bör infrias och yrkar avslag på förslaget om nedskrivning av pensionerna.
          </note>
          <note>
            Så några ord om studiemedlen.
          </note>
          <note>
            Studentkollektivet är en av de grupper i samhället som har svårast
            att dra ner på de egna utgifterna, eftersom studiemedlen redan
            är så knappt tilltagna.
          </note>
          <note>
            De som inte har föräldrar som kan hjälpa till ekonomiskt lever
            redan på marginalen. Utgifter för studielitteratur, resor till
            och från hemorten och bostadskostnader är kostnader som inte kan
            påverkas så mycket av den enskilde.
          </note>
          <note>
            Risken för att snedrekryteringen till högre utbildning skall
            öka ytterligare är uppenbar med ytterligare nedskärningar, samtidigt
            som levnadsomkostnaderna höjs.
          </note>
          <note>
            Utskottet gör en beställning till regeringen om ytterligare nedskärningar
            från halvårsskiftet 1993, varvid man också föreslår att rätten
            till studiemedel vid deltidsstudier skall slopas. Detta motiverar
            man med att man anser att de halvtidsstuderande har tillräckliga
            arbetsinkomster. Vår uppfattning är att en stor del av de deltidsstuderande
            är småbarnsföräldrar, som under dessa förhållanden utestängs från
            studier. Detsamma gäller lågavlönade deltidsarbetande som genom
            studier vill försöka få en bättre livssituation.
          </note>
          <note>
            Herr talman! Jag står bakom alla Vänsterpartiets yrkanden, men
            hemställer om bifall till mom. 1, 8
          </note>
          <note>
            och 9 i Vänsterpartiets meningsyttring.
          </note>
          <note type="speaker">
            Anf. 103 MARGIT GENNSER (m):
          </note>
          <note>
            Herr talman! som redan har sagts behandlas i detta ärende fyra
            propositioner. De gäller ändringar i sjukförsäkringen, bl.a. införande
            av karensdag; en egenavgift inom den allmänna sjukförsäkringen,
            vissa ändringar vad gäller KBT, bl.a. avseende pensionstillskott,
            och studiemedlen.
          </note>
          <note>
            Sjukförsäkringen får sänkta nivåer fr.o.m. den 1
          </note>
          <note>
            april 1993. Vi har fått höra ett långt och mycket intressant
            föredrag av Berith Eriksson om sjukförsäkringen. Det är alltid
            roligt att höra sådana sammanfattningar, men när staten byggde
            upp sitt välfärdssystem lyckades man tyvärr inte sätta sig in
            i hur det skulle påverka beteendet och hur denna påverkan skulle
            leda till kostnadsförändringar och under senare år till accelererande
            kostnadsökningar.
          </note>
          <note>
            Jag har inte möjlighet att diskutera denna fråga, som också innehåller
            mycket av ekonomi, men jag skulle faktiskt råda Berith Eriksson
            att läsa Anders
          </note>
          <note>
            Isakssons -- tidigare socialdemokrat och rådgivare till Ingvar
            Carlsson -- alldeles förträffliga bok om välfärden efter välfärdsstaten.
            Huvudrubriken lyder: När pengarna tar slut. Där diskuteras och
            motiveras varför det måste göras ingrepp som folk naturligtvis
            inte tycker är särskilt populära.
          </note>
          <note>
            Jag yrkar avslag på alla momenten i meningsyttringen.
          </note>
          <note>
            Jag vill också beröra två reservationer från Ny demokrati, nr
            2 och 3, där Ny demokrati föreslår en annan modell för besparingar
            inom sjukförsäkringen. À la bonheure, det kan diskuteras, men
            nu har vi valt en karensdag, och jag yrkar avslag på de två reservationerna.
          </note>
          <note>
            För två dagar sedan bevistade jag här i Stockholm ett ESO-seminarium
            om socialförsäkringssystem.
          </note>
          <note>
            Man konstaterade där att en svårighet inom vårt försäkringssystem,
            som tidigare inte har uppmärksammats tillräckligt, är sambanden
            mellan de lagfästa försäkringarna och avtalsförsäkringarna. Alltför
            ofta går det till så, att man inser att man måste få ned totalkostnaderna
            för dessa i samhället och inför en lagstiftning.
          </note>
          <note>
            Kostnaderna fungerar dock som kommunicerande kärl, så att de
            i stället går upp på något annat ställe.
          </note>
          <note>
            Den totalekonomiska effekten blir då inte en besparing, vilken
            ur ekonomisk synpunkt skulle vara önskvärd och nödvändig.
          </note>
          <note>
            Mot denna bakgrund gjorde utskottet ett av sina tre ändringsförslag
            i förhållande till propositionen.
          </note>
          <note>
            Utskottet vill inskränka arbetsgivarens rätt att utge extra sjuklön
            efter de första 90 dagarna. Kanske innebär det inte någon inskränkning,
            men vi föreslår ett avskaffande av skrivningarna på den här punkten,
            eftersom vi inte vill lägga oss i detta.
          </note>
          <note>
            Men vi satte också upp en pekpinne om att arbetsmarknadens parter
            verkligen måste vara mycket försiktiga med sådana här avtal. Jag
            vill också säga att om vi inte samlar oss kring detta, kommer
            vi att få mycket stora ekonomiska problem i framtiden, ännu värre
            än de som vi redan har. Jag kan förstå att man när man är i opposition
            inte vill skriva in sådana pekpinnar.
          </note>
          <note>
            Jag yrkar avslag på reservation 1.
          </note>
          <note>
            Den andra punkt på vilken vi har gjort ändringar i förhållande
            till propositionen gäller den teknik med vilken besparingarna
            i pensionssystemet görs. Vi har föreslagit att begreppet ''särskilt
            basbelopp'' tas bort. Vi följer exakt krisuppgörelsens lydelse
            om att det pensionsbelopp som skulle ha utbetalats skulle minskas
            med 2 %.
          </note>
          <note>
            Tanken är den att vi nu är i en situation som kanske t.o.m. drastiskt
            skulle kunna beskrivas som force majeure-liknande. Då måste alla
            bära bördorna, och reduktionen måste ske över hela linjen. Vi
            har också dragit ner kostnaderna i alla transfereringssystem.
          </note>
          <note>
            Vi har dock inte gått in på hur man skall ändra regeluppbyggnaden
            i pensionssystemet. Man skall inte vidta ad hoc-åtgärder i sådana
            här krislägen --
          </note>
          <note>
            för det krävs analys och överväganden. Sådana har vidtagits tidigare,
            men har visat sig inte vara lämpliga. Det är mycket bättre att
            det görs en redovisning på det sätt som här har skett. Jag instämmer
            därför inte i den debatt som Berith
          </note>
          <note>
            Eriksson förde på den här punkten.
          </note>
          <note>
            Den tredje punkt där utskottet föreslår ändring av propositionen
            gäller KBT. Jag återkommer strax till detta.
          </note>
          <note>
            En nyhet i propositionen är återinförandet av en egenavgift inom
            sjukförsäkringen, vilket berördes av Doris Håvik. Jag tycker att
            det är viktigt att konstatera att det är fråga om en avgift. Varför
            skall vi ha en sådan avgift? Jo, därför att de försäkrade skall
            få information om att försäkringssystem kostar och även att det
            kostar att utnyttja försäkringssystemet.
          </note>
          <note>
            En avgift är ingen skatt. Om egenavgiften skulle vara en skatt,
            skulle den falla under skattelagarna och behandlas som en del
            av beskattningssystemet, så att man skulle kunna få en bild av
            de totala fördelningseffekterna. Den här punkten har man missat
            under 20--30 år i svensk politik. Man har fått ett sammelsurium
            av fördelningseffekter och skatteeffekter.
          </note>
          <note>
            Det som jag uppbär i försäkringsersättning är beskattningsbart.
            Det är därför som avgiften också skall vara avdragsgill. Man skall
            ha symmetri i skatteskalorna. Jag vet att vi i svensk skatterätt
            har brutit mot symmetrireglerna. Det är logiskt fel och leder
            till att vi inte vet vad vi gör när vi tror att vi bidrar till
            en bättre fördelning i samhället. Det är därför som jag anser
            att Doris Håviks diskussion är alldeles felaktig.
          </note>
          <note>
            Den är kanske inte felaktig ur social synpunkt, men därför att
            man inte lyfter blicken över den snäva sociala horisonten och
            ser på systemet i dess helhet.
          </note>
          <note>
            Vill ni ha högre progressiva skatter -- okej, det är ett politiskt
            ställningstagande, men det skall ligga i skattesystemet och ingen
            annanstans. Jag yrkar därför avslag på reservation 4.
          </note>
          <note>
            För att inte de sämst ställda pensionärerna skall drabbas alltför
            hårt kom man också överens om att ge extra pengar till denna grupp.
            Det brukar man göra på två sätt, via pensionstillskotten och via
          </note>
          <note>
            KBT. Det finns delade meningar om det förslag som gäller KBT.
            Som jag så ofta framhållit offentligt finns det inget idealiskt
            KBT-system. Hur man än gör är det som med den bekanta alltför
            korta skjortan: drar man ner den framtill, åker den upp baktill.
          </note>
          <note>
            Det är likadant här. Det gäller då att se till att de skadliga
            effekterna, som ofta är marginaleffekter och ofta effekter som
            pressar upp kostnaderna, blir så små som möjligt vid regelutformningen.
            Vi slet med detta problem i KBT-utredningen.
          </note>
          <note>
            Vi har sett mycket noga på designen av det förslag som Socialdemokraterna
            har lagt fram i sin motion.
          </note>
          <note>
            Vi har inte gått igenom alla siffrorna, men vi har konstaterat
            att det hade mycket stora brister, framför allt i den ekonomiska
            situation som vi nu befinner oss i.
          </note>
          <note>
            Regeringens förslag var att man skulle utge KBT
          </note>
          <note>
            vid en hyra mellan 150 kr och 2 800 kr. Vi har nu mycket noggrant
            en gång till prövat
          </note>
          <note>
            Socialdemokraternas motion. Vi har alltså inte handlat så som
            Socialdemokraterna gjort under tidigare mandatperioder när jag
            har suttit här i riksdagen, dvs. bara avstyrkt oppositionens förslag,
            utan vi gick upp till Socialdepartementet och räknade en gång
            till.
          </note>
          <note>
            Vi fann då att vi kunde höja den övre gränsen till
          </note>
          <note>
            3 000 kr. Skulle vi däremot ha tagit
          </note>
          <note>
            Socialdemokraternas förslag, skulle vi ha fått en kostnad i miljardklassen.
            Alla dessa beräkningar är oerhört svåra att göra, men kostnaderna
            ligger där.
          </note>
          <note>
            Jag vet att procentsatsen låg lägre än vad utredningen beräknade.
            Kostnadsökningen blev 2
          </note>
          <note>
            miljarder, men häri låg en ökning av SKBT som faktiskt blir dyr,
            eftersom SKBT omfattar så många.
          </note>
          <note>
            Vi föreslog i alla fall en höjning av gränsen till 3 000
          </note>
          <note>
            kr, och jag tror att biträdande socialministern är nöjd med den
            pekpinnen från vår sida. Med detta hjälper vi de flesta av pensionärerna.
            Det finns en grupp som har hög hyra och mycket låga inkomster,
            men den räddas genomgående av SKBT.
          </note>
          <note>
            Men vad skulle Socialdemokraternas förslag leda till? Först och
            främst skulle det bli högre kostnader för det offentliga. Man
            måste vara litet konsekvent,
          </note>
          <note>
            Doris Håvik. Det offentliga består delvis av kommunerna, och
            de skulle ju inte drabbas.
          </note>
          <note>
            Förslaget skulle på kort sikt leda till högre kostnader för det
            offentliga området, men framför allt leda till mycket högre kostnader
            på lång sikt för det offentliga. Den öppna hyresgräns som finns
            i förslaget skulle nämligen leda till en kraftig kostnadspress
            uppåt. Många erfarenheter talar för detta. Förslaget skulle också
            skapa höga kostnader för den enskilde låginkomstpensionären.
          </note>
          <note>
            Ett fjärde problem är att vi skulle få betala ut mycket höga
            bostadsbidrag. Jag har inte valt de mest extrema exemplen, som
            kan ge en subvention om 80 000--100 000 kr om året. Vid en hyra
            om
          </note>
          <note>
            5 000 kr skulle subventionen dock ligga på 50 000
          </note>
          <note>
            kr. Då kommer man upp i sådana inkomster som yrkesaktiva låginkomsttagare
            kan ha, och de kanske tycker att det är litet konstigt att de
            skall behöva betala det mesta av sin hyra själva medan pensionärerna
            får gratis hyra. Det är svåra överväganden.
          </note>
          <note>
            Jag yrkar avslag på reservation 5.
          </note>
          <note>
            Jag skall innan jag avslutar mitt anförande också säga något
            litet om kommunerna. Dessa har redan fått en indragning av 7,5
            miljarder kronor. Det har vi varit överens om i riksdagen och
            beslutat genomföra. Vi pekade också på att 10 miljarder kronor
            kommer att beröra kommunernas redovisning.
          </note>
          <note>
            En mängd andra saker kommer dock att ge pluseffekter. Det gäller
            karensdagar, schablonavdrag, ersättningar i sjukförsäkringen,
            arbetsgivaravgifterna etc.
          </note>
          <note>
            Det är alltså ett oerhört komplicerat system. Jag skulle aldrig
            våga titta enbart på KBT och pensionstillskottet. Vi kan med varm
            hand överlåta räkneproblemet till både Finansdepartementet och
            finansutskottet här i riksdagen.
          </note>
          <note>
            Jag skall ge några siffror som visar på att man gör en stor sak
            av något som ekonomiskt inte är så jättestort. Kommunerna har
            en omsättning på 400
          </note>
          <note>
            miljarder kronor. Det som sker när det gäller KBT
          </note>
          <note>
            och skattebasen för pensionstillskottet är något begränsat.
          </note>
          <note>
            Det finns ett problem i den svenska ekonomin.
          </note>
          <note>
            Skattebaserna försvagas på grund av den internationella lågkonjunkturen.
            Det är ett mycket större problem för regeringen och staten än
            för kommunerna. Kommunerna får ju in skatten först.
          </note>
          <note>
            Här kan man tala om en prioriteringsordning.
          </note>
          <note>
            Kommunernas fordran på skattekassan är prioriterad framför staten.
            Kommunerna får in skatt på alla inkomster under 180 000 kr. Det
            är egentligen här som de stora hävstångseffekterna uppkommer i
            kommunernas ekonomi.
          </note>
          <note>
            Jag kan inte underlåta att säga att kommunerna har haft ett bra
            år. 1992 har varit bra. Jag har fått en föredragning om detta
            av Stadsrevisionen i Malmö.
          </note>
          <note>
            Kommunförbundets ordförande och andra företrädare för kommunerna
            är naturligtvis företrädare för sina särintressen. De skulle inte
            tala om för oss att de ändå har haft ett bra år i år.
          </note>
          <note>
            Jag yrkar bifall till utskottets hemställan och avslag på alla
            reservationer och meningsyttringen.
          </note>
          <note type="speaker">
            Anf. 104 DORIS HÅVIK (s):
          </note>
          <note>
            Herr talman! Jag gör naturligtvis inte anspråk på att vara så
            konsekvent och kristallklar som fru
          </note>
          <note>
            Gennser. Men jag skall ändå försöka reda ut något av det som
            har sagts här.
          </note>
          <note>
            Det är ett faktum att avgiften är orättvis. Den leder till större
            klyftor mellan människorna. Om jag har en hög marginalskatt och
            jag sedan får göra avdrag för avgiften, blir resultatet att jag
            har gjort en förtjänst.
          </note>
          <note>
            Vidare har vi frågan om att räkna. Vid vårt första sammanträde
            var alla ekonomiska beräkningar fullständigt vattentäta. Man hade
            räknat fram- och baklänges och hit och dit. Vi fick veta i utskottet
            att allt var klart.
          </note>
          <note>
            Men när man skrapade på ytan förstod man att det behövdes nya
            beräkningar. Vi fick då höra att
          </note>
          <note>
            Socialdepartementet och Finansdepartementet återigen hade fått
            hjälp med beräkningarna.
          </note>
          <note>
            Margit Gennser har inte på en enda punkt kunnat visa att våra
            beräkningar var felaktiga. Frågan har inte diskuterats. Man har
            bara sagt att siffrorna inte stämmer och att det måste bli dyrare.
            Jag har bett om att få veta hur mycket dyrare.
          </note>
          <note>
            I den proposition som remitterats till socialutskottet står det
            på ett ganska svepande sätt att 700--900 miljarder kronor skall
            dras in. Av dessa pengar skall 600 miljoner kronor dras in på
            vårt område plus de 500 miljoner kronor som fanns med i överenskommelsen
            mellan Socialdemokraterna och regeringen.
          </note>
          <note>
            Det finns mycket övrigt att önska även med dessa beräkningar.
            Man vet ju när det gäller KBT, över huvud taget inte, Margit Gennser,
            om man skall våga bygga nya vårdhem med de hyror som de skulle
            få. Jag är väldigt rädd för att de hemmen kommer att stå tomma.
            Pensionärerna har inte råd att flytta dit. Därför är det viktigt
            att se till att det finns en minimistandardgaranti med i bilden
            och att det går att få mer hjälp.
          </note>
          <note>
            Jag är något förvånad över att denna stora fråga --
          </note>
          <note>
            behandlad i fyra propositioner -- som gäller frågan om trygghet
            och vikande trygghet för så många människor, närmast verkar vara
            en lustighet för
          </note>
          <note>
            Margit Gennser -- i varje fall med tanke på det sätt hon framträdde
            i talarstolen. Jag beklagar det.
          </note>
          <note type="speaker">
            Anf. 105 MARGIT GENNSER (m):
          </note>
          <note>
            Herr talman! Det är klart att man är hård och cynisk om man har
            en ekonomisk bakgrund. Jag tror att det är bra i dessa tider.
          </note>
          <note>
            Jag har tittat litet grand på beräkningarna. Det fanns beräkningar
            i KBT-utredningen. De var svåra att göra, eftersom även en begränsning
            av antalet kvadratmeter hade lagts in. Den fanns inte registrerad.
            De beräkningar som gjordes visade på kostnadsfördyringar på 1--2
            miljarder kronor.
          </note>
          <note>
            Sedan har subventionsgraden minskat med en femtedel i förslaget
            i motionen. Det betyder att för toppsiffrorna skall 4 miljarder
            kronor räknas bort.
          </note>
          <note>
            Jag har gjort några kalkyler. Då får jag 1,6
          </note>
          <note>
            miljarder kronor räknat på de lägre siffrorna. Tar vi bort 200
            miljoner kronor blir det 800 miljoner kronor.
          </note>
          <note>
            Sedan behövs det nya datakörningar på SKBT, som är 3 500 kr.
            Det är något mer än 200 kr högre. Här får man alltså lägga till
            någon hundra miljon kronor. Här ligger det -- låt mig räkna lågt
            -- mellan
          </note>
          <note>
            800 miljoner kronor och 1,6 miljarder kronor.
          </note>
          <note>
            Jag har också räknat på de 200 kr som vi fick med i förslaget.
            Alla fördelningar fanns med i utredningen. Låt oss säga att det
            låg någonstans mellan 30 och 50 miljoner kronor. Det är ett osäkert
            spann av siffror. Det är för att markera att alla dessa beräkningar
            är så osäkra. Den allra största osäkerheten beror på att när subventionssystemet
            ändras, ändras beteendet och därmed ökar efterfrågan. Här sker
            beräkningarna enbart på statiska kostnader. På längre sikt skulle
            ett sådant system lätt leda till -- jag kan naturligtvis inte
            säga med hundraprocentig sannolikhet, men till 90--
          </note>
          <note>
            95 % -- accelererande kostnader. Det finns erfarenheter av sådant.
          </note>
          <note>
            Jag hoppas att Doris Håvik är nöjd med min sifferexercis. Vi
            har haft hjälp av folk från
          </note>
          <note>
            Riksförsäkringsverket, Socialdepartementet och
          </note>
          <note>
            Finansdepartementet.
          </note>
          <note type="speaker">
            Anf. 106 DORIS HÅVIK (s):
          </note>
          <note>
            Herr talman! Med den goda grund min utbildning ger mig i socialförsäkringsfrågor
            och min långa erfarenhet, kan jag nog tillåta mig att delta i
            debatten och jämföra skattefrågorna. Där kan väl även finnas en
            grund för mig att stå på.
          </note>
          <note>
            I Margit Gennsers första, för mig mycket svårbegripliga, anförande
            sade hon närmast att
          </note>
          <note>
            Kommunförbundets ordförande inte riktigt vet vad han säger och
            att han inte har klart för sig vad ekonomi är. Han gick dock ut
            med ett pressmeddelande den 18 november där han sade att förslaget
            innebär totalt sett en väsentligt ökad kostnad för hela KBT-systemet.
            Han menade att det är anmärkningsvärt att regeringen i nuvarande
            läge föreslår en sådan ökning av de offentliga utgifterna. Dessutom
            är det oacceptabelt och strider klart mot den s.k. finansieringsprincipen,
            dvs. att kommunera utöver de medel de redan i dag tillför kommittésystemet
            skall drabbas av en merutgift på drygt 1 miljard kronor. Dagens
            samhällsekonomiska läge kräver med nödvändighet att de som lägger
            fram kostnadsdrivande förslag också tar det fulla finansiella
            ansvaret för de merutgifter förslagen innebär.
          </note>
          <note>
            Detta säger alltså Joakim Ollén. Han är ju ändå ordförande i
            Kommunförbundet. Ni kanske träffas i Malmö någon gång för att
            diskutera ekonomi.
          </note>
          <note>
            Han kanske inte har de goda kunskaperna när det gäller skatter
            och ekonomi som Margit Gennser har, men han har i alla fall blivit
            vald till
          </note>
          <note>
            Kommunförbundets ordförande och han har uttalat sig på ett stringent
            sätt.
          </note>
          <note>
            Kommunförbundets ordförande talade om att det blir en merutgift
            på drygt en miljard. Det är ytterst tveksamt om pensionärerna
            kan efterfråga en dyr lägenhet med det kommunala bostadstillägget.
            Här kommer den sociala känslan in hos mig, och inte räknemaskinen.
            En äldre människa kanske vill flytta till en modern lägenhet med
            hiss osv. Man vill inte behöva ta steget rakt in på ett vårdhem
            eller ett sjukhem, på grund av att sådana lägenheter är så dyra.
            Man vill ha en mellanstation, och ha råd att efterfråga en lägenhet
            av detta slag.
          </note>
          <note>
            Allt det som sades i och med ÄDEL-reformen var bra och vackert.
            Den innebär ett stort steg framåt när det gäller att tänka på
            äldre människor. Men om det inte kan förverkligas är det bara
            vackra ord.
          </note>
          <note type="speaker">
            Anf. 107 MARGIT GENNSER (m):
          </note>
          <note>
            Herr talman! När det gäller vår profil på KBT blev vi faktiskt
            gratulerade av bägge pensionärsorganisationerna till valet av
            modell.
          </note>
          <note>
            Det är klart att vi skulle vilja att alla människor bodde i en
            lägenhet byggd de senaste tre åren. Men det finns inga ekonomiska
            möjligheter till det.
          </note>
          <note>
            Därför måste man göra avvägningar. Det kan säkert vara så att
            de som bor i en omodern lägenhet kan flytta till en modern lägenhet
            med hiss som inte är byggd i år. Det är här skillnaderna i kostnader
            finns. Med ett högkostnadssystem, eller höghyressystem, i ett
            välfärdssystem som KBT blir det en väldig press på kostnaderna
            uppåt. Vi kan verkligen inte fortsätta den vägen.
          </note>
          <note>
            Joakim Ollén kan säkerligen sin ekonomi, även om han är jurist.
            Vad jag säger är att vi inte kan se på siffrorna för enbart KBT
            och pensionstillskott. Vi måste se på hela den kommunala kakan.
            Det är inte vårt ansvar i socialförsäkringsutskottet. Det måste
            finansutskottet göra. När man ser hur marginella dessa kostnader
            är i förhållande till hela den kommunala kakan, tycker jag att
            det är mycket väsen för litet ull. Det är naturligtvis en bedömningsfråga.
            Detta är inte den stora ekonomiska frågan.
          </note>
          <note>
            Den stora ekonomiska frågan är att skattebasen inte växer utan
            minskar. Det slår hårdare mot staten än mot kommunerna. Men det
            är naturligtvis allvarligt för alla. Om vi skall komma ur det
            här måste vi dra ner på våra utgifter och vara försiktiga, så
            att vi inte belastar systemen alltför mycket.
          </note>
          <note>
            Överläggningen var härmed avslutad.
          </note>
          <note>
            (Beslut fattades efter 7 §.)
          </note>
          <note>
            6 § Vissa författningsändringar
          </note>
          <note>
            Föredrogs
          </note>
          <note>
            skatteutskottets betänkande
          </note>
          <note>
            1992/93:SkU18 Vissa författningsändringar (prop.
          </note>
          <note>
            1992/93:50 m.fl.).
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            (Beslut fattades efter 7 §.)
          </note>
          <note>
            7 § Förstärkning av den grundläggande högskoleutbildningen m.m.
          </note>
          <note>
            Föredrogs
          </note>
          <note>
            utbildningsutskottets betänkande
          </note>
          <note>
            1992/93:UbU5 Förstärkning av den grundläggande högskoleutbildningen
            m.m. (prop. 1992/93:42).
          </note>
          <note>
            Kammaren biföll utskottets framställning om att betänkandet skulle
            avgöras efter endast en bordläggning.
          </note>
          <note type="speaker">
            Anf. 108 BERIT LÖFSTEDT (s):
          </note>
          <note>
            Herr talman! Detta betänkande, som litet oförargligt heter Förstärkning
            av den grundläggande högskoleutbildningen m.m., innehåller i princip
            tre frågor eller tre skandaler, om man så vill. På så kort tid
            som möjligt skall jag försöka klargöra vari skandalerna består.
          </note>
          <note>
            För det första är själva hanteringen av ärendet ingenting mindre
            än en skandal.
          </note>
          <note>
            Redan i juni stod det klart att långt fler sökte högskoleutbildning
            än som kunde tas in. Tusentals och åter tusentals ville studera
            i högskolan men fick inte plats. Naturligtvis var det den stigande
            arbetslösheten som gjorde att så många ville studera. Det är bättre
            att studera än att gå arbetslös!
          </note>
          <note>
            Under sommaren hävdade vi socialdemokrater att regeringen skulle
            komma med förslag om fler högskoleplatser. Det gick inte, sade
            utbildningsministern. Det fanns inte lärare och det skulle bli
            dålig kvalitet i utbildningen, hävdade han.
          </note>
          <note>
            Vi krävde också ett utskottsinitiativ när utskottet samlades
            till sammanträde den 20 augusti.
          </note>
          <note>
            Då hade emellertid regeringen ändrat sig i kvalitetsfrågan och
            i ett pressmeddelande talat om att det skulle komma 4 000 ytterligare
            högskoleplatser från hösten 1992.
          </note>
          <note>
            Allting borde väl då ha varit gott och väl. Det är bara det att
            det är här själva skandalen ligger.
          </note>
          <note>
            Regeringen delade ut platser och uppenbarligen också pengar till
            högskolorna, och studenterna togs in. Men riksdagen fick ingenting
            veta, fick ingen chans att ha synpunkter på vare sig finansieringen
            eller fördelningen av dessa 4 000 platser. Vecka efter vecka sades
            det att en proposition skulle komma. Men den kom inte. Inte förrän
            den 25
          </note>
          <note>
            november hade regeringen funderat färdigt på hur de nya insatserna
            skulle presenteras för riksdagen och hur de skulle finansieras.
          </note>
          <note>
            Detta innebär självfallet att riksdagen i praktiken inte haft
            någon som helst möjlighet att ha synpunkter på ärendet och framför
            allt inte kunnat göra det som ankommer på riksdagen, nämligen
            bestämma om medelstilldelningen.
          </note>
          <note>
            I dag kan riksdagen inte göra annat än acceptera i efterhand
            vad regeringen bestämde i augusti. För detta klandrar vi socialdemokrater
            regeringen, och några av oss har anmält ärendet till konstitutionsutskottet.
          </note>
          <note>
            Nu vill jag fråga Ann-Cathrine Haglund: Varför dröjde regeringen
            så länge med propositionen?
          </note>
          <note>
            Herr talman! För det andra är vi socialdemokrater starkt kritiska
            till hur de nya högskoleplatserna fördelats mellan universitet
            och högskolor.
          </note>
          <note>
            Betänkandet handlar dels om de 4 000 platserna från i augusti,
            dels om de ytterligare 2 000 platser som ingick i krisuppgörelsen
            mellan regeringen och oss socialdemokrater.
          </note>
          <note>
            De 4 000 platserna fördelade regeringen alltså helt på egen hand
            och man lade nästan allt på universiteten. Till de små och medelstora
            högskolorna runt om i landet gav man förfärande lite. För detta
            har vi socialdemokrater kritiserat regeringen. Däremot kan riksdagen
            i dag inte göra något åt det. Studenterna finns redan på plats.
            Vi förbehåller oss dock rätten att återkomma till frågan om fördelningen
            i ett mera samlat sammahang.
          </note>
          <note>
            I krisuppgörelsen mellan regeringen och
          </note>
          <note>
            Socialdemokraterna blev det sagt att ytterligare
          </note>
          <note>
            2 000 platser skulle fördelas till högskolorna. Det blev också
            bestämt att om möjligt skulle alla dessa platser gå till de mindre
            och medelstora högskolorna. I propositionen efterkommer inte regeringen
            denna överenskommelse. 300 platser har tagits undan för universiteten.
            Vi har kontrollerat sakläget och funnit att det hade varit möjligt
            att följa uppgörelsen.
          </note>
          <note>
            Nu vill jag fråga Ann-Cathrine Haglund: Varför anser inte ni
            att det var möjligt att följa krisuppgörelsen på denna punkt?
          </note>
          <note>
            Herr talman! En tredje skandal gömmer sig också i detta ärende.
          </note>
          <note>
            I våras beslutade en riksdagsmajoritet att lärarhögskolan i Stockholm
            skulle lokaliseras till
          </note>
          <note>
            Södertälje. Då ingick Ny demokrati i riksdagsmajoriteten. Riksdagsbeslutet
            var ytterst välkommet särskilt i de södra delarna av
          </note>
          <note>
            Stockholmsområdet, skulle jag tro. Nu har Ny demokrati bytt åsikt
            och förkunnat sitt ställningstagande i en motion som hakats på
            detta ärende. Ny demokrati byter åsikt mest varje dag, så det
            har slutat att vara uppseendeväckande eller ha något särskilt
            nyhetsvärde.
          </note>
          <note>
            Det uppseendeväckande är i stället att frågan tillåtits trassla
            sig in i ett ärende om dimensioneringen av högskolan. Lokaliseringen
            av lärarhögskolan i Stockholm har nämligen inte det bittersta
            att göra med propositionen. Ny demokratis motion med de ändrade
            åsikterna borde helt enkelt aldrig ha fått väckas i anslutning
            till denna proposition. Detta hävdade vi socialdemokrater i utskottet
            och menade att motionen kunde bordläggas till våren, då vi ändå
            skall behandla högskolefrågor i ett totalt perspektiv. Men utskottsmajoriteten
            körde över oss och vägrade bordläggning. Därför ligger frågan
            på kammarens bord i dag. Vi kritiserar alltså utskottsmajoritetens
            agerande.
          </note>
          <note>
            Vad har lokaliseringen av lärarhögskolan i
          </note>
          <note>
            Stockholm att skaffa med nya platser i högskolan,
          </note>
          <note>
            Ann-Cathrine Haglunnd?
          </note>
          <note>
            Herr talman! Regeringens senfärdighet med att komma till riksdagen
            med en proposition är en skandal.
          </note>
          <note>
            Regeringens fördelning av de nya högskoleplatserna och avsteget
            från krisuppgörelsen är en skandal.
          </note>
          <note>
            Utskottsmajoritetens styvnackade hållning i frågan om behandlingen
            av motionen om lärarhögskolan i
          </note>
          <note>
            Stockholm är en skandal.
          </note>
          <note>
            Jag yrkar bifall till reservationerna 1 och 2 till utskottets
            betänkande men står naturligtvis också bakom reservation 3.
          </note>
          <note>
            (Applåder)
          </note>
          <note type="speaker">
            Anf. 109 BERITH ERIKSSON (v):
          </note>
          <note>
            Herr talman! Jag skulle hälsa från Björn
          </note>
          <note>
            Samuelson, som önskar er en god jul, och meddela att Vänsterpartiet
            kommer att rösta för reservation
          </note>
          <note>
            1.
          </note>
          <note>
            Anf. 110 ANN-CATHRINE HAGLUND
          </note>
          <note>
            (m):
          </note>
          <note>
            Herr talman! Att stärka Sverige som kunskapsnation, att höja
            kvaliteten inom all utbildning och forskning och att öka antalet
            högskolestuderande kommer att vara avgörande för Sveriges konkurrenskraft
            och framtida utveckling. Utbildning och forskning av högsta kvalitet
            är det moderna samhällets nyckel till välstånd. Utbildning av
            hög kvalitet öppnar möjligheter för den enskilde och är ett viktigt
            motmedel mot arbetslöshet.
          </note>
          <note>
            Regeringens arbete på att reformera högskoleväsendet mot ökad
            frihet och kvalitet och att öka antalet platser är av stor strategisk
            vikt.
          </note>
          <note>
            Sverige har en lägre andel akademiskt utbildade än jämförbara
            länder. Detta är oacceptabelt. Om
          </note>
          <note>
            Sverige skall klara sin konkurrenskraft måste detta ändras. Under
            80-talet låg omfattningen av den högre utbildningen i Sverige
            i stort sett konstant.
          </note>
          <note>
            Följden blev att i vårt land låg andelen ungdomar som påbörjade
            en högskoleutbildning kvar på en konstant nivå. I jämförbara länder
            ökade denna andel. Den högre utbildningen prioriterades nämligen
            inte i Sverige under 80-talet.
          </note>
          <note>
            Sedan hösten 1991 har därför en väsentlig utbyggnad skett av
            högskoleutbildningen. Den ingår i ett program som syftar till
            en utökning av antalet nybörjarplatser med åtminstone 18 000
          </note>
          <note>
            senast till 1993/94. Den samlade effekten av satsningarna är
            att antalet studenter i högre utbildning 1995 beräknas vara mellan
            45 000 och
          </note>
          <note>
            50 000 fler än våren 1991.
          </note>
          <note>
            Enligt regeringsbeslut i augusti kom en satsning på
          </note>
          <note>
            4 000 platser. Skälet till detta var att undvika dröjsmål och
            att se till att ytterligare ungdomar kom in i högskolan. Är detta
            en skandal, Berit
          </note>
          <note>
            Löfstedt? Platserna behövde tas i anspråk redan vid terminsstarten.
            Sedan kom i den s.k.
          </note>
          <note>
            krisuppgörelsen ytterligare 2 000 platser för vårterminen 1993.
            I uppgörelsen sades att dessa
          </note>
          <note>
            2 000 platser om möjligt skulle förläggas till små och medelstora
            högskolor.
          </note>
          <note>
            Höstens platsökningar kommer tillsammans med en stor kvalitativ
            förstärkning av den grundläggande högskoleutbildningen. En utbyggnad
            av volymen måste ske på ett sådant sätt att högt ställda kvalitetskrav,
            bl.a. när det gäller lärarkompetensen, samtidigt kan uppfyllas.
          </note>
          <note>
            Kvalitetsförstärkningar är en förutsättning för att dimensioneringsökningarna
            skall kunna genomföras. Det är en mycket viktig strategi för att
            stärka den högre utbildningen och därmed Sveriges konkurrenskraft.
          </note>
          <note>
            Kvalitetsförstärkningarna innebär
          </note>
          <note>
            - att ett program för att förbättra tillgången på forskarutbildade
            lärare introduceras,
          </note>
          <note>
            - att högskoleutredningens förslag om pedagogisk utbildning av
            universitetens och högskolornas lärare genomförs med början redan
            under läsåret
          </note>
          <note>
            1992/93 och
          </note>
          <note>
            - att humanistisk, samhällsvetenskaplig och juridisk utbildning
            tillförs sådana resurser att kvaliteten i dessa utbildningar kan
            säkras på god internationell nivå.
          </note>
          <note>
            Detta är kända och ofta upprepade krav, inte minst från högskolevärlden
            själv. Högskoleutredningen, eller Grundbulten, betonar också dessa
            krav.
          </note>
          <note>
            Åtgärderna är mycket viktiga för det fortsatta reformarbetet.
            Kvaliten spelar stor roll i regeringens högskolestrategi.
          </note>
          <note>
            Herr talman! Att dessa förslag läggs just nu visar att de är
            av stor ekonomisk vikt för Sverige och
          </note>
          <note>
            Sveriges framtid.
          </note>
          <note>
            Jag beklagar att det dröjt innan vi fått regeringens förslag,
            Berit Löfstedt. Ärendets behandling är otillfredsställande, skriver
            vi i betänkandet. Det hör samman med att olika intressen skall
            vägas samman vid fördelningen av platser. Universitet och högskolor
            skall komma med förslag och synpunkter och sammanvägningar skall
            ske. Jag medger att det har varit en svår beredningsprocess.
          </note>
          <note>
            Ärendet har därmed fördröjts.
          </note>
          <note>
            Men det går inte att lägga ut platser i all hast utan att se
            till att kvaliteten tillgodoses. Jag måste fråga
          </note>
          <note>
            Berit Löfstedt om det är en skandal att man försöker lägga ut
            platser så att kvaliteten i utbildningen också säkerställs.
          </note>
          <note>
            Vad beträffar det program för den fortsatta utbyggnaden av den
            högre utbildningen som
          </note>
          <note>
            Socialdemokraterna kräver, kommer den självfallet i samband med
            budgetarbetet inför nästa treårsperiod.
          </note>
          <note>
            Herr talman! I betänkandet behandlar vi också ett motionsyrkande
            från Ny demokrati rörande lokalisering av Lärarhögskolan i Stockholm,
            HLS.
          </note>
          <note>
            I våras tillstyrkte utskottet regeringens förslag om att HLS
            skulle behandlas som en självständig högskoleenhet med placering
            i Stockholm. Vid voteringen röstade Ny demokrati med den socialdemokratiska
            reservationen som förordade en lokalisering till Södertälje. Därmed
            segrade reservationen.
          </note>
          <note>
            Nu har Ny demokrati omprövat sitt ställningstagande. Jag tycker
            faktiskt att det är hedrande. Jag tycker inte att det är en skandal
            att ändra sig. Jag tycker inte att det är en skandal att utskottet
            behandlar ett yrkande som föreligger. Det innebär också att man
            säkerställer en lärarutbildning av hög kvalitet.
          </note>
          <note>
            Utskottet håller således fast vid sitt ställningstagande och
            föreslår att riksdagen bifaller yrkandet att HLS även fortsättningsvis
            skall finnas kvar i Stockholm. Skälen för detta skildrades utförligt
            vid behandlingen i våras. Jag vill hänvisa till vad utskottet
            då sade.
          </note>
          <note>
            Herr talman! Jag vill till sist yrka bifall till utskottets hemställan
            i betänkande 5.
          </note>
          <note>
            (Applåder)
          </note>
          <note type="speaker">
            Anf. 111 BERIT LÖFSTEDT (s) replik:
          </note>
          <note>
            Herr talman! Vi kritiserar inte regeringen eller majoriteten
            i utskottet för att de har tagit fram nya platser. Vi kritiserar
            regeringen för att den tog tiden mellan den 10 augusti och den
            25 november på sig för att återkomma till riksdagen med frågan.
            Vi har faktiskt inte haft den ringaste chans att ha synpunkter
            på fördelningen mellan olika högskolor, och vi har inte förrän
            i dag, i efterhand, fått bekräfta pengarna. Detta kritiserar vi
            regeringen för.
          </note>
          <note>
            Jag framförde ingen kritik i mitt anförande mot att man gör försök
            för att förbättra kvaliteten i högskolan. Jag sade ingenting om
            det. Däremot är det naturligtvis så att den frågan hörde samman
            med augustibeslutet. Den hade självfallet också behövt underställas
            riksdagen för bedömning både när det gäller pengarna -- det är
            ganska mycket slantar det handlar om -- och när det gäller insatserna.
          </note>
          <note>
            Ann-Cathrine Haglund säger att man ville undvika dröjsmål. Det
            är regeringen som har dröjt. Den har dröjt med att komma till
            riksdagen. Det är detta jag talar om.
          </note>
          <note>
            Sedan undrar jag fortfarande vad Lärarhögskolan i
          </note>
          <note>
            Stockholm har med dimensioneringen av högskolan att göra. Det
            gäller dimensioneringsförslag som är framlagda i ett arbetsmarknadsperspektiv.
            Jag känner inte till att högskolan i Södertälje skall börja byggas
            efter jul.
          </note>
          <note>
            Då hade det varit någon mening med det.
          </note>
          <note>
            Anf. 112 ANN-CATHRINE HAGLUND (m)
          </note>
          <note>
            replik:
          </note>
          <note>
            Herr talman! Jag beklagar dröjsmålet, Berit
          </note>
          <note>
            Löfstedt. Det har vi också sagt i betänkandet.
          </note>
          <note>
            Det var ändå viktigt att regeringen i augusti kom med de 4 000
            platserna. Man ville se till att fler ungdomar kom in i högskolan
            redan vid terminsstarten. Jag tycker det är viktigt. Det har också
            Socialdemokraterna sagt att de accepterar.
          </note>
          <note>
            Jag beklagar dröjsmålet. Vi skriver också det i vårt betänkande.
          </note>
          <note>
            När det sedan gäller HLS, har kammarkansliet godtagit en motion
            och ett motionsyrkande. Jag finner det helt naturligt att utskottet
            behandlar detta. I synnerhet som detta yrkande stämmer helt överens
            med vad utskottet sade redan i våras när vi behandlade detta ärende.
            Jag finner ingen anledning att skapa ytterligare dröjsmål eller
            oro i denna fråga. Det är på tiden att man på
          </note>
          <note>
            Lärarhögskolan i Stockholm får den arbetsro som man behöver för
            att forma utbildningen och göra en lärarutbildning av hög kvalitet.
          </note>
          <note type="speaker">
            Anf. 113 BERIT LÖFSTEDT (s) replik:
          </note>
          <note>
            Herr talman! Skyll inte på kammarkansliet när det gäller frågan
            om HLS! Den frågan hör inte ett skvatt ihop med detta. Ni hade
            kunnat efterkomma vårt bordläggningsyrkande. Då hade frågan kunnat
            diskuteras och komma in i sitt sammanhang till våren. Så bråttom
            kan det inte vara.
          </note>
          <note>
            Anf. 114 ANN-CATHRINE HAGLUND (m)
          </note>
          <note>
            replik:
          </note>
          <note>
            Herr talman! Jag kan inte förstå vad ett dröjsmål och en bordläggning
            skulle tjäna till. Den springande punkten, som ni socialdemokrater
            inte kan lösa och bara glider förbi, är de kostnader som det skulle
            innebära att bygga en ny lärarhögskola i
          </note>
          <note>
            Södertälje.
          </note>
          <note>
            Jag undrar vad Berit Löfstedt uppskattar investeringsbehovet
            till för att bygga en lärarhögskola i Södertälje. I det statsfinansiella
            läge som vi befinner oss i, finns inte dessa pengar.
          </note>
          <note>
            Låt Lärarhögskolan i Stockholm få den arbetsro som det här beslutet
            innebär! Det är det enda vettiga.
          </note>
          <note>
            Andre vice talmannen anmälde att Berit Löfstedt anhållit att
            till protokollet få antecknat att hon inte ägde rätt till ytterligare
            replik.
          </note>
          <note type="speaker">
            Anf. 115 STEFAN KIHLBERG (nyd):
          </note>
          <note>
            Herr talman! Regeringens proposition om förstärkning av den grundläggande
            högskoleutbildningen innehåller en diskussion om betydelsen av
            ökad kvalitet inom högskoleutbildningen och vikten av en utbyggnad
            av volymen inom den högre utbildningen. Denna diskussion är välkommen
            och lätt att instämma i.
          </note>
          <note>
            Det är bara försiktigheten som jag skulle vilja kritisera. Man
            kan gå fram betydligt kraftfullare enligt min uppfattning.
          </note>
          <note>
            Ny demokrati anser emellertid att nuvarande system, där regeringen
            bestämmer om tilldelningen av antalet högskoleplatser, är både
            byråkratiskt och planekonomiskt. Enligt vår uppfattning bör systemet
            vara efterfrågestyrt, men kvaliteten får ej eftersättas på en
            enda punkt.
          </note>
          <note>
            Det innebär att varje universitet eller högskola tar in ett så
            stort antal av de behöriga sökande -- helst alla naturligtvis
            -- som de anser sig klara av utan att tumma på kvalitetsaspekterna.
            De erhåller sedan ekonomiska resurser från statsmakterna i paritet
            med det.
          </note>
          <note>
            Jag har emellertid avstått från att reservera mig eftersom departementet
            så tydligt indikerar att förslag i den riktningen är på väg.
          </note>
          <note>
            Jag skall i stället uppehålla mig vid en annan fråga som är intimt
            knuten till kvalitetsfrågor inom högskoleutbildningen, närmare
            bestämt kvaliteten på lärarutbildningen i Sveriges huvudstad.
          </note>
          <note>
            I maj detta året beslutade riksdagen med Ny demokratis hjälp
            att bifalla en socialdemokratisk reservation som innebar att riksdagen
            uttalade sig för att placera Lärarhögskolan i Stockholm i
          </note>
          <note>
            Södertälje av lokaliseringspolitiska skäl.
          </note>
          <note>
            Jag har efter riksdagsbeslutet fortsatt och gjort en fördjupad
            och ännu noggrannare analys av
          </note>
          <note>
            Södertäljealternativets konsekvenser i kvalitetshänseende för
            utbildningen. Resultatet av dessa analyser kombinerat med de dramatiskt
            försämrade ekonomiska förutsättningarna för
          </note>
          <note>
            Sverige har resulterat i att Ny demokrati har omprövat sitt tidigare
            ställningstagande.
          </note>
          <note>
            Ny demokrati anser att lärarhögskolan i sin helhet bör vara placerad
            i Stockholm. Avgörande för detta ställningstagande är omsorgen
            om kvaliteten i lärarutbildningen. En högkvalitativ lärarutbildning
            förutsätter integrerade studier med universitetet och fackhögskolorna
            i Stockholm.
          </note>
          <note>
            En central placering i Stockholm blir då en förutsättning för
            att kunna uppfylla de av riksdagen tidigare beslutade utbildningspolitiska
            målen, likaväl som de i den nu aktuella propositionen föreslagna
            kvalitetssatsningarna.
          </note>
          <note>
            I Stockholm finns, utöver närheten till universitetet och fackhögskolorna,
            också tillgång till alla referensbibliotek. Det finns dessutom
            en uppbyggd praktikorganisation med ett urval av lämpliga handledare
            och praktikplatser. Den har byggts upp under en lång följd av
            år.
          </note>
          <note>
            Behovet av att försörja hela
          </note>
          <note>
            Storstockholmsområdet, inkl. Södertälje, med välutbildade lärare
            skall inte heller underskattas, lika lite som vikten av att kunna
            rekrytera kvalificerade studenter och välmeriterade lärarutbildare.
          </note>
          <note>
            Det är då en självklarhet att konstatera att
          </note>
          <note>
            Stockholm är mer attraktivt än Södertälje för studenter, lärare
            och andra medarbetare.
          </note>
          <note>
            Tunga ekonomiska skäl talar också mot en flyttning till Södertälje.
            Det har således efter riksdagsbeslutet framkommit att en samlad
            lokalisering till Rålambshovsområdet är fullt möjlig genom tillgången
            till Rålambshovs sjukhusbyggnader. Högskolans nuvarande område
            kan också utökas genom tillgång till tomtmark och lokaler -- vilket
            är mycket betydelsefullt, eftersom även en kraftigt expanderande
            högskola fortfarande kan inrymmas inom
          </note>
          <note>
            Rålambshovsområdet.
          </note>
          <note>
            Genom att utnyttja byggnaderna som tillhör
          </note>
          <note>
            Rålambshovs gamla sjukhus -- lokaler som är klart lämpade att
            användas som institutions- och undervisningslokaler -- finns möjligheter
            för
          </note>
          <note>
            Lärarhögskolan att expandera och samtidigt skapa en samlad lokalisering
            av dagens utspridda lokaler.
          </note>
          <note>
            Kalkyler som upprättats efter riksdagsbeslutet av olika oberoende
            byggföretag visar också att produktionskostnaderna för
          </note>
          <note>
            Rålambshovsalternativet är ca 250 miljoner lägre.
          </note>
          <note>
            De årliga hyreskostnaderna blir därmed också väsentligt lägre
            i Rålambshov. Vid riksdagsbehandlingen våren 1992 var dessa viktiga
            fakta inte kända för riksdagen.
          </note>
          <note>
            Omsorgen om utbildningskvaliteten i vid mening är naturligtvis
            det avgörande, men när detta sammanfaller med den mest kostnadseffektiva
            lösningen blir Stockholm--Rålambshovalternativet klart överlägset
            Södertälje.
          </note>
          <note>
            Ny demokrati vill heller inte sticka under stol med att vi är
            oroade över kvaliteten inom delar av lärarutbildningen. Ny demokrati
            vill återupprätta den höga status läraryrket en gång hade. Det
            gör man inte genom att blunda och förneka problemen.
          </note>
          <note>
            Redan med ambitionen att skapa Europas bästa skola krävs mycket
            stora ansträngningar och ökade krav på lärarna.
          </note>
          <note>
            Ny demokrati tycker att Sverige skall sikta på att erbjuda världens
            bästa skola, och då krävs toppkvalificerade lärare som är stolta
            över sitt yrke och de resultat deras elever presterar. Vi tror
            därför också att det t.ex. kan vara lämpligt att lokalisera andra,
            akademiska, utbildningar i anslutning till
          </note>
          <note>
            Lärarhögskolan i Rålambshov. Detta skulle kunna ge HLS spännande
            stimulans och inspiration från lärare och studerande utanför skolvärlden.
          </note>
          <note>
            Jag yrkar således bifall till utbildningsutskottets hemställan
            i dess helhet i betänkande nr 5, och då särskilt moment 2.
          </note>
          <note>
            Som ett litet extra yrkande utanför betänkandet ber jag att få
            yrka på en riktigt God Jul åt herr talmannen och riksdagens alla
            ledamöter, medarbetare och åhörare. Samtidigt vill jag också varmt
            tacka min käre parti- och motionsbroder
          </note>
          <note>
            Johan Brohult för all hans hjälp och alla hans fina arbetsinsatser.
          </note>
          <note type="speaker">
            Anf. 116 YLVA ANNERSTEDT (fp):
          </note>
          <note>
            Herr talman! Denna proposition handlar om förstärkning av den
            grundläggande högskoleutbildningen. Frågan om Lärarhögskolans
            lokalisering hör definitivt inte dit. Det är ytterst märkligt
            att Ny demokratis motion om denna fråga har tagits upp till behandling.
            Jag anser att man måste tolka detta som att vi nu har en allmän
            motionstid under hela året, eftersom man uppenbarligen kan väcka
            motioner om precis vad som helst i samband med de propositioner
            som kommer till riksdagen.
          </note>
          <note>
            De utredningar som gjorts i denna fråga visar att förutsättningarna
            för högskolans verksamhet är likvärdiga beträffande kvalitet vid
            en lokalisering i
          </note>
          <note>
            Stockholm eller i Södertälje. Alternativet
          </note>
          <note>
            Södertälje ger dessutom ytterligare en kvalitet åt lokaliseringen,
            nämligen en förstärkning av det utbildningsutbud som finns i den
            södra länsdelen.
          </note>
          <note>
            Där har vi betydligt sämre av den varan. Alla utredningar och
            undersökningar visar att en förstärkning av utbildningsutbudet
            betyder att hela området får en förbättrad utvecklingsmöjlighet.
          </note>
          <note>
            I Södertälje finns förskollärarutbildning sedan år
          </note>
          <note>
            1964. Där finns fritidspedagogutbildning, och klasslärarlinjen
            har kommit till under tiden. Så sent som år 1989 förlade man den
            yrkespedagogiska lärarutbildningen dit. Jag måste fråga Ann-
          </note>
          <note>
            Cathrine Haglund: Betyder det beslut som utbildningsutskottet
            fattat att ni dömer ut dessa lärarutbildningar när det gäller
            kvaliteten? Det måste det ju betyda. Tänker ni i så fall se till
            att också de utbildningarna flyttas från Södertälje?
          </note>
          <note>
            Med det resonemang som ni för om
          </note>
          <note>
            Lärarhögskolans lokalisering skulle ju inte någon lärarutbildning
            kunna placeras i Södertälje.
          </note>
          <note>
            Skulle man dessutom dra konsekvenserna av ert resonemang, finns
            det stor risk för att flertalet av de små högskolorna i landet
            riskerar att förlora sina utbildningar. Vilka planer har egentligen
          </note>
          <note>
            Utbildningsdepartementet för de små högskoleorterna? Inte heller
            de uppfyller ju alla de krav och kriterier som nu ställs på Södertälje.
            Skall man förvänta sig att t.ex. Karlstad, Kalmar och
          </note>
          <note>
            Kristianstad skall lägga ner sina högskoleutbildningar? Här finns
            det uppenbarligen stor anledning på många orter att vara orolig.
          </note>
          <note>
            Detta beslut är inget mindre än en skandal, herr talman. Det
            har talats mycket om sådana här i dag.
          </note>
          <note>
            Jag yrkar därför bifall till reservation 1.
          </note>
          <note>
            I detta anförande instämde Pär Granstedt (c).
          </note>
          <note>
            Anf. 117 ANN-CATHRINE HAGLUND (m)
          </note>
          <note>
            replik:
          </note>
          <note>
            Herr talman! Ylva Annerstedt tar här upp en mängd andra frågor.
            Jag tänker inte gå in på dem.
          </note>
          <note>
            Vi dömer inte ut några högskolor. Med utskottets förslag blir
            HLS en självständig enhet med en funktionell och samlad lösning
            för lokalerna i en akademisk miljö så centralt och lättillgängligt
            placerad som möjligt, och sambandet mellan de ämnesteoretiska
            och pedagogiska delarna underlättas och stimuleras. Det är skälet.
          </note>
          <note>
            Ylva Annerstedt glider förbi den mycket centrala frågan: Vad
            bedömer ni kostnaderna till för byggandet av en lärarhögskola
            i Södertälje med allt som hör till? Det måste också beaktas i
            denna diskussion.
          </note>
          <note type="speaker">
            Anf. 118 YLVA ANNERSTEDT (fp)
          </note>
          <note>
            replik:
          </note>
          <note>
            Herr talman! Ann-Cathrine Haglund påstår att jag tar upp frågor
            som inte hör hit. Jag tycker i allra högsta grad att det hör hit
            hur Ann-Cathrine
          </note>
          <note>
            Haglund bedömer högskoleutbildningen i andra orter som har likartade
            förhållanden som
          </note>
          <note>
            Södertälje samt hur hon bedömer möjligheten att i fortsättningen
            bedriva lärarutbildning i Södertälje.
          </note>
          <note>
            Hon säger ju att det inte finns tillräckligt med kvalitet om
            man förlägger HLS till Södertälje.
          </note>
          <note>
            Däremot har vi redan flera lärarutbildningar där.
          </note>
          <note>
            Det skulle också innebära en samordnad lärarutbildning på flera
            olika nivåer. Betyder detta att Ann-Cathrine Haglund kvalitetsmässigt
            dömer ut den lärarutbildning som finns i Södertälje och att hon
            också dömer ut de lärarutbildningar som finns på de små högskoleorterna,
            vilka inte heller uppfyller alla de krav som måste uppfyllas för
            att
          </note>
          <note>
            HLS skall kunna placeras i Södertälje?
          </note>
          <note>
            Anf. 119 ANN-CATHRINE HAGLUND (m)
          </note>
          <note>
            replik:
          </note>
          <note>
            Fru talman! Vi dömer inte på något sätt ut någon utbildning som
            ligger i Södertälje. Vad det är fråga om är att flytta HLS, som
            finns i Stockholm. Det är vad frågan gäller. Skall HLS få ligga
            kvar i
          </note>
          <note>
            Stockholm, eller skall den flyttas till Södertälje?
          </note>
          <note>
            Utskottet gör den bedömningen att det allra bästa för HLS är
            att finnas kvar i Stockholm. Sedan kan man naturligvis lägga ut
            olika utbildningar om man vill, men det är ett beslut man själv
            fattar.
          </note>
          <note type="speaker">
            Anf. 120 YLVA ANNERSTEDT (fp)
          </note>
          <note>
            replik:
          </note>
          <note>
            Fru talman! Det var mycket intressant att Ann-
          </note>
          <note>
            Cathrine Haglund tog upp frågan om vad diskussionen gäller. Ursprungligen
            gällde diskussionen förstärkning av den grundläggande högskoleutbildningen,
            men utskottet har gjort diskussionen till en fråga om lokalisering
            av
          </note>
          <note>
            Lärarhögskolan i Stockholm. Det är ett upprivande av här i riksdagen
            tidigare fattat beslut. Om regeringen hade haft någon respekt
            för riksdagens beslut hade Utbildningsdepartementet för länge
            sedan sett till att omlokaliseringen hade kommit i gång.
          </note>
          <note>
            Talmannen anmälde att Ann-Cathrine Haglund anhållit att till
            protokollet få antecknat att hon inte ägde rätt till ytterligare
            replik.
          </note>
          <note type="speaker">
            Anf. 121 SÖREN LEKBERG (s):
          </note>
          <note>
            Fru talman! Jag instämmer helt med de talare som anmärkt på det
            sätt som utskottet tillstyrkt HLS:s lokalisering. Det är skandalöst.
            Det är enligt min mening graverande för de ledamöter som i andra
            sammanhang så varmt talar för fasta spelregler och ordentlig beredning
            att ha medverkat i denna hantering.
          </note>
          <note>
            Riksdagsbeslutet från i våras om att flytta HLS till
          </note>
          <note>
            Södertälje grundades nämligen på mycket noggranna utredningar.
            Utredningar som på sedvanligt sätt remissbehandlades. Tungt vägande
            skäl för Södertäljealternativet är regional balans, lärarförsörjning
            på Södertörn, en samlad lösning med bra och ändamålsenliga lokaler
            samt en finansiering som möjliggör en snabb byggstart.
          </note>
          <note>
            Utskottsmajoritetens förslag att nu riva upp detta riksdagsbeslut
            har tillkommit på ett kuppartat sätt, vilket ordentligt har beskrivits
            av andra ledamöter.
          </note>
          <note>
            Enligt min mening är det en kupp att lägga fram detta förslag,
            årets i särsklass sämst beredda ärende. Med hänvisning till några
            rader i en motion från några av Ny demokratis ledamöter motiverar
            utskottet sitt ställningstagande. Den motionen utmynnar i att
            HLS bör behållas på
          </note>
          <note>
            Rålambshovsområdet. Detta förslag har utskottet över huvud taget
            inte behagat granska. Man har inte undersökt och beskrivit om
            detta alternativ går att genomföra. Man har inte heller över huvud
            taget granskat vad förslaget kostar.
          </note>
          <note>
            Man kan då ställa sig frågan: Innebär det att HLS
          </note>
          <note>
            för lång tid måste hålla till godo med dagens bristfälliga lokallösning?
            Innebär det förslag som utskottet tillstyrker att den personal
            som hängivet motarbetat riksdagens tidigare beslut och som gjort
            egna utredningar nu råkar ur askan i elden?
          </note>
          <note>
            Kommer personalen att få stanna kvar i bristfälliga lokaler i
            Rålambshov för lång framtid?
          </note>
          <note>
            Jag kan inte underlåta att något kommentera påståendet att en
            utlokalisering till Södertälje bidrar till dålig kvalitet. Det
            är utskottsmajoritetens genomgående tema. Man får uppfattningen
            att Södertälje skulle vara ett slags svart hål och att någon högre
            utbildning över huvud taget inte skulle kunna förekomma där.
          </note>
          <note>
            Jag vill bara påminna om att ett par av landets främsta företag
            har en omfattande forskningsverksamhet förlagd till Södertälje.
            Dessa företag, som på många områden är världsledande, har klarat
            av att driva ett kvalitetsmässigt bra forskningsarbete.
          </note>
          <note>
            Utan tvivel är det så -- jag kan inte komma ifrån det intrycket
            -- att utbildningsministern, som under hösten inte lyft ett finger
            för att effektuera det tidigare fattade riksdagsbeslutet, har
            bedrivit ett spel i kulisserna och köpslagit med Ny demokrati.
            I
          </note>
          <note>
            sinom tid lär vi väl få reda på vad Ny demokrati har fått för
            utbyte för sin insats. Det är emellertid beklämmande att den borgerliga
            majoriteten inte haft kurage att hantera detta ärendet på ett
            seriöst sätt.
          </note>
          <note>
            Fru talman! Till slut konstaterar jag att valet 1991
          </note>
          <note>
            och därmed sammanhängande regimskiften här i riksdagen, i Stockholms
            läns landsting och i många kommuner i Stockholms län också fick
            till följd att arbetet för regional balans, mångfald och decentralisering
            i Stockholmsregionen har lagts på hyllan. Numera skall allt centraliseras,
            vare sig det gäller högskoleutbildningar, BB-mottagningar eller
            akutavdelningar.
          </note>
          <note>
            Fru talman! Jag yrkar bifall till reservation 1.
          </note>
          <note>
            I detta anförande instämde Thage G Peterson,
          </note>
          <note>
            Anita Johansson, Björn Ericson, Ingela Thalén,
          </note>
          <note>
            Ines Uusmann och Eva Johansson (alla s).
          </note>
          <note>
            Anf. 122 STEFAN KIHLBERG (nyd)
          </note>
          <note>
            replik:
          </note>
          <note>
            Fru talman! Jag tänker inte gå in i någon egentlig polemik med
            Ylva Annerstedt och Sören Lekberg.
          </note>
          <note>
            Jag förstår besvikelsen över förslagets inriktning.
          </note>
          <note>
            Vad jag däremot inte förstår är att Sören Lekberg kan tycka att
            ärendet är det sämst beredda. Det var ju väl berett i maj i år.
            Blir det sämre berett av att
          </note>
          <note>
            Ny demokrati ytterligare analyserar förslaget? Jag kan inte heller
            inse att det beredningsarbete som gjordes tidigare är borta.
          </note>
          <note>
            Omsorgen om HLS klingar även litet falsk, inte minst mot bakgrund
            av att Sören Lekberg vet vad man själv vill på HLS. Det torde
            inte råda något som helst tvivel om vad som är bäst enligt deras
            bedömning. Att man på HLS värnar om kvaliteten i utbildningen
            tvivlar åtminstone inte jag på.
          </note>
          <note>
            Låt oss göra det här otäcka: Titta ut i verkligheten!
          </note>
          <note>
            Det finns en utlokaliserad lärarhögskola i Sverige, närmare bestämt
            i Mölndal, som ligger utanför min hemstad Göteborg. Den lärarhögskolan
            tänker man flytta tillbaka till Göteborgs centrum. Det skulle
            kunna vara intressant att diskutera anledningen därtill, och den
            är just kvalitetsaspekterna, som vikten av närheten till universitetet.
          </note>
          <note>
            Slutligen, jag kan garantera Sören Lekberg att det inte har förekommit
            några som helst öppningar, antydningar eller förfrågningar vare
            sig från Per
          </note>
          <note>
            Unckel eller från Utbildningsdepartementet i någon enda dimension.
          </note>
          <note type="speaker">
            Anf. 123 SÖREN LEKBERG (s) replik:
          </note>
          <note>
            Fru talman! Jag förstår inte att Stefan Kihlberg blir så upprörd.
            Vad vi socialdemokrater har reagerat mot är att utskottet inte
            på ett ordentligt sätt har berett ärendet. En motion har väckts
            från Ny demokrati, i vilken ett helt nytt alternativ lanseras.
          </note>
          <note>
            Det alternativet granskas över huvud taget inte av utskottet.
            Utskottsmajoriteten vägrar att bordlägga ärendet, kör över en
            betydande minoritet i utskottet och bryr sig inte om att kontrollera
            alternativet. På mig gör detta ett mycket underligt intryck. Det
            verkar på något sätt skumt. Det är vad vi har reagerat mot.
          </note>
          <note>
            Anf. 124 STEFAN KIHLBERG (nyd)
          </note>
          <note>
            replik:
          </note>
          <note>
            Fru talman! Sören Lekberg, vi känner inte varandra så väl, men
            jag är inte upprörd, Sören
          </note>
          <note>
            Lekberg. Jag är engagerad, men jag vet att jag vid sådana tillfällen
            ibland låter upprörd.
          </note>
          <note>
            Utskottet granskade inte heller i våras
          </note>
          <note>
            Södertäljealternativet, inte för ett ögonblick. Det är inte riksdagens
            utbildningsutskotts sak att gå in i detaljdiskussioner och detaljgranskningar.
            Det finns andra, med betydligt bättre kompetens, som kan göra
            det.
          </note>
          <note type="speaker">
            Anf. 125 SÖREN LEKBERG (s) replik:
          </note>
          <note>
            Fru talman! Jag tycker att detta replikskifte blir mer och mer
            avslöjande. Stefan Kihlberg säger att utskottet inte skall granska
            olika alternativ. Vad skall då utskottet göra? Man har här i riksdagen
            fattat beslut om en utlokalisering, och bakom beslutet låg noggranna
            överväganden.
          </note>
          <note>
            Motionsvägen kommer därefter ett helt nytt alternativ. Det alternativet
            har ingen annan tidigare beaktat, och utskottet behagar inte undersöka
            det.
          </note>
          <note>
            I stället utnyttjar man ett majoritetsöverläge och vägrar bordläggning.
            Bordläggning är annars det normala tillvägagångssättet i denna
            riksdags utskottsbehandling.
          </note>
          <note>
            Fru talman! Det kan man väl med all rätta reagera emot.
          </note>
          <note>
            Anf. 126 ANN-CATHRINE HAGLUND (m)
          </note>
          <note>
            replik:
          </note>
          <note>
            Fru talman! För oss som har suttit i utbildningsutskottet ett
            antal år är det här en mycket gammal fråga. Det är en fråga som
            är noga utredd; det har varit uppvaktningar, skrivelser och remissbehandling.
            Det fanns ett departementsförslag om att HLS skulle finnas kvar
            som självständig enhet i Stockholm, och detta förslag blev också
            utskottets ställningstagande.
          </note>
          <note>
            Utskottet förlorade i omröstningen, på grund av att
          </note>
          <note>
            Ny demokrati stödde en reservation. Man har omprövat förslaget
            och väckt en motion, som har behandlats av utskottet. Det är självklart
            att utskottet vidhåller sin uppfattning i denna fråga, som har
            stötts och blötts under så lång tid.
          </note>
          <note>
            Låt oss nu få ett beslut i den här frågan, så att
          </note>
          <note>
            Lärarhögskolan i Stockholm får lugn och ro.
          </note>
          <note>
            Till sist skulle jag vilja fråga Sören Lekberg, det som jag frågade
            Ylva Annerstedt och Berit
          </note>
          <note>
            Löfstedt tidigare: Vad skulle en nybyggnation i
          </note>
          <note>
            Södertälje kosta? Tänker ni inte ett enda dugg på det? Jag förstår
            mycket väl att ni är besvikna, men man måste också tänka sig in
            i den statsfinansiella situation som Sverige befinner sig i och
            tänka på alla de miljoner som en nybyggnation i Södertälje skulle
            kosta.
          </note>
          <note type="speaker">
            Anf. 127 SÖREN LEKBERG (s) replik:
          </note>
          <note>
            Fru talman! Jag vet att kammarens ledamöter är på väg att avsluta
            sessionen, men det här replikskiftet visar att det är en öm tå
            som jag har nuddat vid. I
          </note>
          <note>
            annat fall skulle inte Ann-Cathrine Haglund gå upp och försöka
            göra ett tillrättaläggande. Det är märkligt att utskottet inte
            har tagit tid på sig att ordentligt analysera det nya förslag
            som har kommit, som är helt nytt, som jag har påpekat.
          </note>
          <note>
            Det beslut som Ann-Cathrine Haglund tidigare stödde var att förlägga
            Lärarhögskolan till
          </note>
          <note>
            Brunnsviksområdet. Nu har det lanserats ett förslag som innebär
            att Lärarhögskolan i
          </note>
          <note>
            Stockholm skall ligga kvar i Rålambshovsområdet.
          </note>
          <note>
            Det är ett helt nytt förslag, och utskottet har inte velat medverka
            till att det undersöks ordentligt.
          </note>
          <note>
            Det är något unikt att vägra bordläggning. Det visar att ni till
            varje pris ville köra över
          </note>
          <note>
            Socialdemokraterna. Det har ni lyckats med.
          </note>
          <note>
            Anf. 128 ANN-CATHRINE HAGLUND (m)
          </note>
          <note>
            replik:
          </note>
          <note>
            Fru talman! Jag skulle bara vilja föreslå att Sören
          </note>
          <note>
            Lekberg läser igenom det betänkande som vi behandlade i våras.
          </note>
          <note type="speaker">
            Anf. 129 ANNIKA ÅHNBERG (v):
          </note>
          <note>
            Fru talman! Liksom de två närmast föregående talarna är jag södertäljebo
            och därför i någon mån part i målet. Till skillnad från Stefan
            Kihlberg och hans partikamrater skulle det aldrig falla mig in
            att bedöma en så här viktig fråga utifrån ett, i någon mening,
            inskränkt lokalt perspektiv.
          </note>
          <note>
            Självfallet är argumenten för att förlägga
          </note>
          <note>
            Lärarhögskolan i Stockholm till Södertälje just de pedagogiska
            fördelarna och möjligheterna att åstadkomma en mycket bra utbildning.
            Det är en lokalisering som ger möjligheter även i framtiden till
            ytterligare utbyggnader, som i närheten erbjuder goda praktikmöjligheter.
          </note>
          <note>
            Det är inte så att argumenten för att förlägga
          </note>
          <note>
            Lärarhögskolan till Södertälje är enbart s.k.
          </note>
          <note>
            regionalpolitiska. Det finns däremot, utöver de pedagogiska fördelarna,
            också sådana plus med den här lokaliseringen -- det gör inte förslaget
            sämre, snarare bättre.
          </note>
          <note>
            Det är i själva verket så att förslaget att
          </note>
          <note>
            Lärarhögskolan skall vara kvar i Stockholm är ett omvänt regionalpolitiskt
            agerande. Det är det i mycket inskränkt mening stockholmska perspektivet
            som har fått dominera. Det är inte insikten om vad som behövs
            i framtiden, inte omtanken om de kommande eleverna, utan det är
            den snäva inskränkta omtanken om dem som just nu går den här utbildningen
            och om dem som just nu undervisar på skolan. Jag tycker att det
            är beklagligt.
          </note>
          <note>
            Bryssel är numera nästgårds till Stockholm, medan avståndet till
            Södertälje uppenbarligen är i det närmaste oändligt. I propositionen
            som kom i våras kallades lokaliseringen till Södertälje för en
            perifer lokalisering.
          </note>
          <note>
            Särskilt långt är avståndet om man pendlar
          </note>
          <note>
            Stockholm--Södertälje tur och retur. Mindre långt är det om man
            pendlar Södertälje--Stockholm tur och retur. Det vet alla de tusentals
            invånare i länet som dagligen gör sådana arbetsresor. Det är ett
            fullt möjligt och rimligt resavstånd, med god och väl utbyggd
            kollektivtrafik.
          </note>
          <note>
            Närheten till universitetet i Frescati används ofta som ett argument
            för den fortsatta lokaliseringen i
          </note>
          <note>
            Stockholm. Med kollektivtrafik är restiden minst en halvtimme.
            Restiden från den föreslagna lokaliseringen i utkanten av Södertälje
            är ungefär
          </note>
          <note>
            15 minuter längre. Jag tror inte att det kan vara ett argument
            som välter omkull alla de storstilade pedagogiska ambitionerna
            för Lärarhögskolans framtid.
          </note>
          <note>
            Det är rätt uppenbart att regeringens argument för det här trotset
            mot riksdagens tidigare beslut och de lyckade försöken att få
            över Ny demokrati på sin sida inte är någonting annat än politisk
            prestige.
          </note>
          <note>
            För Ny demokrati är det i vanlig ordning dumhet och brist på
            politisk långsiktighet och politiskt tänkande som har gjort att
            man har ändrat sig.
          </note>
          <note>
            Vad är det egentligen som utskottet föreslår riksdagen att besluta?
            I detta betänkande tillstyrks en motion med förslag om att bygga
            ut
          </note>
          <note>
            Lärarhögskolan i Rålambshovsparken. I
          </note>
          <note>
            regeringens förslag i våras var förstahandsalternativet en utbyggnad
            i
          </note>
          <note>
            Brunnsviksområdet.
          </note>
          <note>
            Jag tycker att det är upprörande att riksdagen nu skall fatta
            ett beslut vars innebörd är så oklar. Jag vill ha ett definitivt
            besked:
          </note>
          <note>
            Vad är det för lokalisering som riksdagen i dag föreslås besluta
            om? Är det ett definitivt beslut om en utbyggnad i Rålambshovsparken?
            När skall denna utbyggnad starta? Eller är det regeringens gamla
            förslag som kommer igen? Och när skall den utbyggnaden i så fall
            starta?
          </note>
          <note>
            Hur ser de kostnadskalkyler ut som Ny demokratis representant
            hänvisar till? Vad är det för revolutionerande utredningar som
            Ny demokrati har gjort och som har lett till att man har ändrat
            sig?
          </note>
          <note>
            Jag vill ha besked på den punkten. Om jag inte får det, tycker
            jag att det är orimligt att riksdagen skall fatta det här beslutet.
            Den här delen av betänkandet bör i så fall återremitteras till
            utskottet för ytterligare utredning.
          </note>
          <note>
            Fru talman! Jag yrkar därmed bifall till reservation
          </note>
          <note>
            1 till betänkandet.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            Företogs till avgörande skatteutskottets betänkande 1992/93:SkU17,
            socialförsäkringsutskottets betänkande
          </note>
          <note>
            1992/93:SfU9, skatteutskottets betänkande
          </note>
          <note>
            1992/93:SkU18 och utbildningsutskottets betänkande 1992/93:UbU5.
          </note>
          <note>
            Skatteutskottets betänkande SkU17
          </note>
          <note>
            Mom. 2 (en utvärdering av reglerna)
          </note>
          <note>
            Utskottets hemställan bifölls med 172 röster mot
          </note>
          <note>
            136 för reservationen av Bo Forslund. m.fl.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Socialförsäkringsutskottets betänkande SfU9
          </note>
          <note>
            Mom. 1 (ersättning vid sjukdom m.m.)
          </note>
          <note>
            Först biträddes reservation 1 av Doris Håvik m.fl. --
          </note>
          <note>
            som ställdes mot meningsyttringen av Berith
          </note>
          <note>
            Eriksson i motsvarande del -- med acklamation.
          </note>
          <note>
            Härefter bifölls utskottets hemställan med 176
          </note>
          <note>
            röster mot 134 för reservation 1 av Doris Håvik m.fl. 2 ledamöter
            avstod från att rösta.
          </note>
          <note>
            Mom. 8 (allmän sjukförsäkringsavgift)
          </note>
          <note>
            Först biträddes reservation 4 av Doris Håvik m.fl. --
          </note>
          <note>
            som ställdes mot meningsyttringen av Berith
          </note>
          <note>
            Eriksson i motsvarande del -- med acklamation.
          </note>
          <note>
            Härefter bifölls utskottets hemställan med 174
          </note>
          <note>
            röster mot 129 för reservation 4 av Doris Håvik m.fl. 10 ledamöter
            avstod från att rösta.
          </note>
          <note>
            Mom. 9 (minskade utbetalningar av pensioner)
          </note>
          <note>
            Utskottets hemställan -- som ställdes mot meningsyttringen av
            Berith Eriksson i motsvarande del -- bifölls med acklamation.
          </note>
          <note>
            Mom. 15 (statsbidrag till kommunalt bostadstillägg för tid fr.o.m.
            den 1 mars 1993)
          </note>
          <note>
            Utskottets hemställan bifölls med 185 röster mot
          </note>
          <note>
            129 för reservation 5 av Doris Håvik m.fl.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            Skatteutskottets betänkande SkU18
          </note>
          <note>
            Utskottets hemställan bifölls.
          </note>
          <note>
            Utbildningsutskottets betänkande UbU5
          </note>
          <note>
            Mom. 2 (lokalisering av Högskolan för lärarutbildning i Stockholm)
          </note>
          <note>
            Utskottets hemställan bifölls med 168 röster mot
          </note>
          <note>
            142 för reservation 1 av Lena Hjelm-Wallén m.fl. 2
          </note>
          <note>
            ledamöter avstod från att rösta.
          </note>
          <note>
            Mom. 4 (fördelningen av tillkommande utbildningsplatser mellan
            universitet och högskolor)
          </note>
          <note>
            Utskottets hemställan bifölls med 183 röster mot
          </note>
          <note>
            130 för reservation 2 av Lena Hjelm-Wallén m.fl. 1
          </note>
          <note>
            ledamot avstod från att rösta.
          </note>
          <note>
            Övriga moment
          </note>
          <note>
            Utskottets hemställan bifölls.
          </note>
          <note>
            8 § Ny riksdagsledamot m.m.
          </note>
          <note>
            Upplästes och lades till handlingarna följande från valprövningsnämnden
            inkomna
          </note>
          <note>
            Berättelse om granskning av bevis för
          </note>
          <note>
            Riksdagsledamot och ersättare för riksdagsledamöter
          </note>
          <note>
            Till valprövningsnämnden har från riksskatteverket inkommit bevis
            om att Lennart Rohdin (fp),
          </note>
          <note>
            Ljusdal, utsetts till ny ledamot av riksdagen fr.o.m.
          </note>
          <note>
            den 12 januari 1993 sedan Hans Lindblad (fp)
          </note>
          <note>
            avsagt sig sitt uppdrag som riksdagsledamot. Till ersättare för
            riksdagsledamöter har utsetts Ingrid
          </note>
          <note>
            Hammarberg, Bollnäs, och Johan Sundin, Gävle
          </note>
          <note>
            (både fp).
          </note>
          <note>
            Valpröningsnämnden har denna dag granskat bevisen och därvid
            funnit att de blivit utfärdade i enlighet med 15 kap. 1 § vallagen.
          </note>
          <note>
            Stockholm den 18 december 1992
          </note>
          <note>
            Lars Tottie Sven-Georg Grahn
          </note>
          <note>
            9 § Bordläggning
          </note>
          <note>
            Anmäldes och bordlades
          </note>
          <note>
            Propositioner
          </note>
          <note>
            1992/93:80 Utökat älvskydd
          </note>
          <note>
            1992/93:106 Åtgärder rörande taxitrafiken
          </note>
          <note>
            Förslag
          </note>
          <note>
            1992/93:RR4 Riksdagens revisorers förslag angående gymnasieskolan
            -- Resurser, resultat och utveckling
          </note>
          <note>
            10 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 17 december
          </note>
          <note type="speaker">
            1992/93:69 av Mats Hellström (s) till miljöministern om den nordiska
            infrastrukturen:
          </note>
          <note>
            Vid sessionen i Helsingfors i mars i år beslöt
          </note>
          <note>
            Nordiska Rådet att rekommendera ministerrådet att göra en handlingsplan
            för näringspolitik och infrastruktur i Norden.
          </note>
          <note>
            Bakgrunden var bl.a. att Norden med sitt geografiskt perifera
            läge i Europa behövde bygga ut och modernisera sina nätverk och
            sin infrastruktur för att vi i framtiden skall kunna hålla en
            hög sysselsättning och utveckla en aktiv regionalpolitik här.
          </note>
          <note>
            Det samhälleliga engagemanget för infrastruktur engagerar särskilt
            EG där man systematiskt planerar för en långsiktig utveckling
            av denna som bygger på en regional samverkan. Det gäller såväl
            de expansiva, urbaniserade regionerna i
          </note>
          <note>
            Mellaneuropa som de fattiga eller industriellt eftersatta områdena,
            särskilt i Sydeuropa, vilka får regionalt stöd. I de s.k. kunskapskorridorerna
            görs stora investeringar, såväl samhälleliga som privata, med
            moderna transportsystem i intellektuell och kommersiell kommunikation,
            forskning m.m.
          </note>
          <note>
            EG:s planering baseras särskilt på de s.k. Trans-
          </note>
          <note>
            European Networks, som är ett gemenskapsprogram vilket omfattar
            utbyggnad av många slags nätverk, transportsystem med länkar,
            noder, terminaler, infrastrukturtjänster och legala regelverk
            som skall främja bättre kommunikationer.
          </note>
          <note>
            Dessa kommunikationer handlar om såväl fysiska transportsystem
            till land, hav och luft som telekommunikationer, energiförsörjning,
            forskarnätverk, vuxenutbildning m.m.
          </note>
          <note>
            I debatten har allt oftare hävdats att de nordliga områdena i
            Europa såväl kring Östersjön som i
          </note>
          <note>
            Västnorden vilka inte omfattas av EG:s planering riskerar att
            marginaliseras i denna utveckling om man inte inom regionen själv
            tar ansvar för betydande samhällsinvesteringar i infrastruktur
            i form av transportsystem och andra kommunikationer.
          </note>
          <note>
            Denna fråga har fått en allt större aktualitet de senaste veckorna
            genom det initiativ som president
          </note>
          <note>
            Delors har tagit för att ytterligare stärka EG-
          </note>
          <note>
            ländernas infrastruktur i ett tillväxt- och sysselsättningsprogram
            och det beslut som har fattats med anledning härav vid toppmötet
            i
          </note>
          <note>
            Edinburgh nyligen.
          </note>
          <note>
            Vid Nordiska Rådsessionen i Århus i november efterlyste jag besked
            från nordiska ministerrådet om vilken uppföljning som sker från
            ministerrådets sida av rådets rekommendation om en handlingsplan
            för infrastruktur. Jag fick då inget svar och vänder mig därför
            nu till den svenske nordiske samarbetsministern med frågan om
            hur arbetet bedrivs för att förbereda en sådan handlingsplan.
          </note>
          <note>
            Närmare ett års tid har gått sedan beslutet fattades i Helsingfors.
            Många viktiga initiativ tas i dessa frågor inom EG och i de centrala
            delarna av
          </note>
          <note>
            Europa. Det är därför nu hög tid för de nordiska regeringarna
            att aktivera sig för att tillvarata
          </note>
          <note>
            Nordens intressen och bidra till en sådan utveckling i norra
            Europa att vi här också i framtiden skall kunna utgöra en del
            av världen med hög sysselsättning och stark ekonomisk grund för
            vår sociala välfärd. För detta behövs konkreta initiativ på infrastrukturområdet.
          </note>
          <note>
            Mot bakgrund härav vill jag ställa frågan till nordiska samarbetsministern
            Olof Johansson:
          </note>
          <note>
            Vilka initiativ tas av den svenska regeringen och inom det nordiska
            ministerrådet för att uppfylla
          </note>
          <note>
            Nordiska Rådets rekommendation om en nordisk handlingsplan för
            infrastruktur i Norden?
          </note>
          <note>
            11 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 17 december
          </note>
          <note>
            1992/93:305 av Karl-Erik Svartberg (s) till statsrådet Ulf Dinkelspiel
            om exporten av krigsmateriel:
          </note>
          <note>
            I Briefing från UD skriver krigsmaterielinspektören följande:
            ''Enligt den nya definitionen i 1992 års proposition förbjuds
            all export av all slags krigsmateriel och allt avtalssamarbete
            med alla stater där det över huvud taget förekommer 'grova och
            omfattande kränkningar av mänskliga rättigheter'.'' Vidare:
          </note>
          <note>
            ''Vad 'grova och omfattande kränkningar av mänskliga rättigheter'
            är får regeringen ta ställning till i sin tillståndsprövning.
            Det finns ingen enkel och entydig måttstock.'' Skrivningen är
            anmärkningsvärd mot bakgrund av att utrikesutskottet inte accepterade
            den osäkerhet som skrivningen i propositionen kunde inge utan
            delade den uppfattning som kommer till uttryck i den socialdemokratiska
            motionen, ''nämligen att kravet på respekt för mänskliga rättigheter
            är ett centralt villkor för att tillstånd för svensk krigsmaterielexport
            skall beviljas''. Vidare uttalade utskottet och riksdagen: ''Den
            formulering som återfinns i propositionen får enligt utskottets
            uppfattning inte tolkas som någon uppmjukning i förhållande till
            hittillsvarande praxis''.
          </note>
          <note>
            Med hänvisning till ovanstående vill jag fråga statsrådet Dinkelspiel:
          </note>
          <note>
            Avser regeringen att följa riksdagens uttalande?
          </note>
          <note type="speaker">
            1992/93:306 av Lena Klevenås (s) till miljöministern om optiskt
            vitmedel i pappersindustrin:
          </note>
          <note>
            När nu problemet med klorblekning av papper i stort sett upphört
            i Sverige kommer rapporter om att pappersindustrin istället börjar
            använda optiskt vitmedel, något som är helt onödigt och förmodligen
            skadligt för människors hälsa.
          </note>
          <note>
            Arbetarna inom pappersindustrin är oroliga. Även om rapporterna
            om att optiskt vitmedel är canceroch allergiframkallande inte
            är 100-procentig vetenskapligt fastställda, så har vi sagt att
            försiktighetsprincipen skall råda.
          </note>
          <note>
            Avser miljöministern att vidtaga åtgärder för att användningen
            av optiskt vitmedel i pappersindustrin skall upphöra?
          </note>
          <note>
            12 § Meddelande om justering av kammarens protokoll
          </note>
          <note type="speaker">
            Anf. 130 TALMANNEN:
          </note>
          <note>
            Protokollen från kammarens sammanträden den
          </note>
          <note>
            14, 15, 16, 17 och 18 december kommer att justeras den 11 januari
            1993.
          </note>
          <note>
            13 § Avslutningsord
          </note>
          <note type="speaker">
            Anf. 131 TALMANNEN:
          </note>
          <note>
            Ärade kammarledamöter! Höstens arbete är nu till ända. Det som
            vi kanske framför allt kommer att komma ihåg från denna höst är
            uppgörelserna över partigränserna i väsentliga frågor och det
            viktiga och omfattande EES-beslutet.
          </note>
          <note>
            Regeringens ledamöter har i väsentligt större utsträckning än
            tidigare kommit hit till riksdagen också för att informera, och
            det är en utveckling som jag hoppas kommer att fortsätta. En förutsättning
            är givetvis att också riksdagens ledamöter finner informationen
            intressant, så intressant att man kommer till kammaren och lyssnar.
            Mer tid än tidigare har också använts för särskilt anordnade debatter.
          </note>
          <note>
            Också intresset från allmänhetens sida fortsätter att öka. Under
            förra riksmötet fram till den 1 juli tog vi emot 77 000 organiserade
            besök. Under hösten visar besökssiffrorna att det troligen kommer
            att bli ett nytt rekord. Till detta kommer alla besök på åhörarläktaren
            och det stora antalet telefonsamtal, som varje dag kommer till
            vår informationsenhet.
          </note>
          <note>
            Två ledamöter, Anita Modin och Anita Gradin, har under hösten
            lämnat riksdagen, och en tredje,
          </note>
          <note>
            Hans Lindblad, slutar i början av januari. Jag vill i det här
            sammanhanget framföra kammarens tack till dessa ledamöter.
          </note>
          <note>
            Anita Gradin började sin bana i riksdagen redan under tvåkammartiden.
            Hon var vald för
          </note>
          <note>
            Stockholms stad under perioden 1969--1970.
          </note>
          <note>
            Därefter har hon tillhört riksdagen i obruten följd.
          </note>
          <note>
            Anita Gradin har arbetat i olika utskott. Jag vill särskilt nämna
            finansutskottet och näringsutskottet, där hon under en tid var
            vice ordförande. Vid sidan härav har Anita Gradin på ett förnämligt
            sätt företrätt riksdagen och sitt parti i Europarådets parlamentariska
            församling.
          </note>
          <note>
            Under åren 1982--1991 tillhörde Anita Gradin regeringen, först
            som minister för invandrarfrågor och jämställdhetsfrågor och från
            1986 som utrikeshandelsminister. På denna post har hon gjort betydelsefulla
            insatser för att föra vårt land närmare Europas övriga stater.
          </note>
          <note>
            Vi tackar Anita Gradin och önskar framgång på den post där hon
            nu har att företräda Sveriges intressen.
          </note>
          <note>
            Anita Modin har också många år bakom sig i riksdagen. Hon började
            i riksdagen redan 1980, och hennes insatser har främst rört konstitutionsutskottets
            område. Hon blev ordinarie ledamot i utskottet 1982.
          </note>
          <note>
            Anita Modin kommer från den fackliga sidan, där hon har haft
            många och viktiga uppdrag. När hon nu på heltid kommer att ägna
            sig åt facklig verksamhet som förbundsordförande önskar vi henne
            all framgång i hennes nya uppdrag.
          </note>
          <note>
            Liksom Anita Gradin har Hans Lindblad sina parlamentariska rötter
            i tvåkammarriksdagen. Han tillhörde 1969--1970 första kammaren
            för
          </note>
          <note>
            Gävleborgs län och har sedan i olika omgångar varit ledamot i
            riksdagens nuvarande kammare.
          </note>
          <note>
            Hans Lindblad har en stor bredd i sin verksamhet.
          </note>
          <note>
            Han har sedan ungdomen verkat som journalist och också gett ut
            flera böcker. Hans Lindblad har också ägnat sina krafter åt nykterhetsrörelsen,
            och han har varit en engagerad ledamot av Riksdagens revisorer.
          </note>
          <note>
            Hans Lindblad har gjort sina stora insatser i politiken inom
            försvarsområdet. Han inträdde som ordinarie ledamot i försvarsutskottet
            1976, och han har varit en uppmärksammad och slagkraftig debattör
            inom försvarspolitiken i flera decennier.
          </note>
          <note>
            Med Hans Lindblad försvinner en av riksdagens färgstarkaste ledamöter.
            Även om han lämnar denna kammare är vi säkra på att han kommer
            att märkas i den politiska debatten också i framtiden.
          </note>
          <note>
            Vi tackar Hans Lindblad och önskar honom lycka till.
          </note>
          <note>
            Efter detta tack till dessa tre ledamöter vill jag tacka er alla,
            ledamöter och tjänstemän, för väl utfört arbetet och önska er
            en skön och avkopplande julhelg. Vi möts igen här i kammaren måndagen
            den 11 januari.
          </note>
          <note>
            Höstens arbete är härmed avslutat.
          </note>
          <note>
            (Applåder)
          </note>
          <note>
            14 § Kammaren åtskildes kl. 17.40.
          </note>
          <note>
            Förhandlingarna leddes
          </note>
          <note>
            av talmannen från sammanträdets början t.o.m. 1 §
          </note>
          <note>
            anf. 26 (delvis),
          </note>
          <note>
            av tredje vice talmannen därefter t.o.m. anf. 55
          </note>
          <note>
            (delvis),
          </note>
          <note>
            av förste vice talmannen därefter t.o.m. voteringen efter anf.
            96,
          </note>
          <note>
            av andre vice talmannen därefter t.o.m. anf. 118
          </note>
          <note>
            (delvis) och
          </note>
          <note>
            av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
