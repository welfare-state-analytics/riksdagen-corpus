<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 199293</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 199293</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-199293--8</head>
          <docDate when="1992-10-16 00:00:00">1992-10-16 00:00:00</docDate>
        </div>
      </front>
      <body>
        <div>
          <note>
            1 § Kompletteringsval till justitieutskottet och utrikesutskottet
          </note>
          <note>
            Förste vice talmannen meddelade att Folkpartiet liberalernas
            riksdagsgrupp som suppleant i justitieutskottet och utriksutskottet
            under Karl-
          </note>
          <note>
            Göran Biörsmarks ledighet anmält hans ersättare
          </note>
          <note>
            Lola Björkquist.
          </note>
          <note>
            Förste vice talmannen förklarade vald till
          </note>
          <note>
            suppleant i justitieutskottet
          </note>
          <note>
            Lola Björkquist (fp)
          </note>
          <note>
            suppleant i utrikesutskottet
          </note>
          <note>
            Lola Björkquist (fp)
          </note>
          <note>
            2 § Ledigheter
          </note>
          <note>
            Förste vice talmannen meddelade att Maj Britt
          </note>
          <note>
            Theorin (s) ansökt om ledighet för FN-uppdrag under tiden den
            19 oktober --den 27 november.
          </note>
          <note>
            Kammaren biföll denna ansökan.
          </note>
          <note>
            Förste vice talmannen anmälde att Sylvia Lindgren
          </note>
          <note>
            (s) skulle tjänstgöra som ersättare för Maj Britt
          </note>
          <note>
            Theorin.
          </note>
          <note>
            Förste vice talmannen meddelade att Anne
          </note>
          <note>
            Rhenman (nyd) ansökt om föräldraledighet under tiden den 7 december
            1992--den 3 maj 1993.
          </note>
          <note>
            Kammaren biföll denna ansökan.
          </note>
          <note>
            Förste vice talmannen anmälde att Simon Liliedahl
          </note>
          <note>
            (nyd) skulle tjänstgöra som ersättare för Anne
          </note>
          <note>
            Rhenman.
          </note>
          <note>
            3 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Propositionerna
          </note>
          <note>
            1992/93:3 till skatteutskottet
          </note>
          <note>
            1992/93:32 bil. 1 till konstitutionsutskottet
          </note>
          <note>
            propositionen i övrigt till bostadsutskottet
          </note>
          <note>
            Skrivelse
          </note>
          <note>
            1992/93:18 till näringsutskottet
          </note>
          <note>
            4 § Allmänpolitisk debatt
          </note>
          <note>
            (forts. från prot. 7)
          </note>
          <note>
            Arbetsmarknads- och regionalpolitik
          </note>
          <note type="speaker">
            Anf. 1 IRÉNE VESTLUND (s):
          </note>
          <note>
            Herr talman! Att i dag vara en medelålders kvinna med 30 års
            arbetslivserfarenhet, att vara en kvinna som har känt sig behövd
            på arbetet och som har haft nödvändiga arbetsuppgifter, men som
            nu är varslad eller uppsagd, är en alltmer vanlig situation på
            arbetsmarknaden. Att vara varslad eller uppsagd, att ens arbetsuppgifter
            helt plötsligt inte är värda någonting är en djupt kränkande situation
            för väldigt många kvinnor. Kvinnorna går också ofta ut i en arbetslöshet
            som blir mer långvarig än männens.
          </note>
          <note>
            I mitt län -- jag bor i Dalarna -- där man ganska länge stod
            emot den nuvarande lågkonjunkturen, har arbetslösheten naturligtvis
            också ökat väldigt starkt för männen. I dag är ungefär 15 % av
            de yrkesverksamma inom stålindustrin arbetslösa, och många fler
            är varslade.
          </note>
          <note>
            De arbetslösa kvinnorna talas det emellertid mycket litet om.
            Det blir inte stora rubriker när det sägs att något skall läggas
            ned, när det exempelvis rationaliseras inom kommun och landsting.
            Det blir inte heller stora rubriker när banker och försäkringsbolag
            börjar att rationalisera -- det kanske bara är ett par kvinnor
            åt gången som måste gå. Just de här kvinnorna har emellertid en
            lång arbetslivserfarenhet, och de har också en mycket begränsad
            arbetsmarknad att gå ut på.
          </note>
          <note>
            Antalet arbetslösa ökar väldigt starkt, inte minst när det gäller
            kvinnorna i vårt län. Antalet arbetslösa kommer också att stiga
            markant i samband med de inskränkningar som inte bara har gjorts
            utan som också planeras inom andra delar av den offentliga sektorn.
            Ett område som vi inte så ofta talar om är post- och teleområdet.
          </note>
          <note>
            Naturligtvis kommer man också på den privata sidan, med fortsatt
            datorisering och förändrat kontorsnät, att minska den traditionella
            arbetsmarknaden för kvinnor. Jag talade tidigare om försäkringsbolagen,
            men bankerna är ju den stora krisbranschen.
          </note>
          <note>
            Vad har då de arbetslösa kvinnorna att förvänta sig av en förändring
            som utlovas genom sänkning av skatter och satsning på företag?
            Inte vet jag! Jag vet bara att mer än var sjätte av de arbetslösa
            är ungdomar, med övervägande antal unga kvinnor i åldrarna 16
            till 24 år. När jag ser på Dalarnas arbetsmarknadskarta undrar
            jag hur man kan stimulera dessa unga kvinnor till en nödvändig
            utbildning. Hur skall man, i ett område där det inte finns någon
            tradition att satsa på högre utbildning, i den här situationen
            kunna säga till den unga kvinnan, att ''om du satsar på en ökad
            infrastruktur, dvs. utbildning, kommer du att klara dig bra i
            framtiden''?
          </note>
          <note>
            Den låga konjunkturen drabbar även andra områden, som detaljhandeln.
            Inom dessa områden finns dess värre också väldigt många deltidsarbetande
            kvinnor som nu är arbetslösa. Jag har talat med Handels representanter
            om detta, som säger att det här är ett stort bekymmer. De arbetslösa
            kvinnorna är dessutom starkt knutna till det lokala området och
            har svårt att tänka sig att pendla.
          </note>
          <note>
            I våra områden med tung verkstadsindustri, t.ex.
          </note>
          <note>
            Ludvika, Smedjebacken, Avesta och Borlänge --
          </note>
          <note>
            kanske har Borlänge en vidare arbetsmarknad, men de tre tidigare
            nämnda kommunerna har det sannerligen inte -- visar det sig i
            denna lågkonjunktur, att när antalet arbetstillfällen minskar
            för männen så får också kvinnorna ta del av detta förhållande
            på ett negativt sätt.
          </note>
          <note>
            Varslen ökar och antalet arbetslösa kvinnor ökar.
          </note>
          <note>
            Vad säger man då till dem? I morse hörde jag någonting ganska
            skrämmande när det gäller beredskapsarbeten, nämligen att man
            i dag använder denna typ av arbeten som ett instrument för att
            dölja behovet av fasta arbeten. Jag har inte hunnit undersöka
            saken närmare, men jag skall göra det.
          </note>
          <note>
            I diskussioner med borgerliga företrädare, på
          </note>
          <note>
            Jungfrumässan i Falun senast, om kvinnors arbetsvillkor har jag
            fått höra att vårdnadsbidrag eller möjligheten att öppna eget
            företag skall lösa de flesta problem. För vem, undrar jag då.
            Gäller detta för kvinnor med 30 års yrkeserfarenhet, men i fel
            bransch, eller gäller detta för unga kvinnor utan utbildning och
            utan god ekonomisk bakgrund?
          </note>
          <note>
            Anf. 2 CHARLOTTE CEDERSCHIÖLD
          </note>
          <note>
            (m):
          </note>
          <note>
            Herr talman! I den ekonomiska situation som vi befinner oss i
            gäller det att finna lösningar som ökar svensk produktivitet,
            lösningar som ger mer produktion med mindre resurser insatta.
          </note>
          <note>
            Nobelpristagaren i ekonomi, Gary S Becker, hävdar att ekonomiska
            incitament är det som driver människor till ytterligare insatser.
            Med en förbättrad jämställdhet finns det i så fall ekonomiska
            vinster att göra i samhället. Även om den generella standard-
            och löneutjämningen drivits långt här i landet jämfört med i många
            andra länder -- så långt att Sverige enligt nobelpristagaren har
            förstört tillväxtincitamenten -- har kvinnor fortfarande lägre
            lön än män.
          </note>
          <note>
            Detta förhållande kan knappast beläggas med att kvinnor har sämre
            kunskaper -- tvärtom har svenska flickor högre betyg i alla ämnen
            utom i fysik och i idrott. De har högre genomströmningstakt och
            högre examensfrekvens vid universiteten, men de innehar endast
            6 % av professorstjänsterna. Relativt sett är kvinnor ofta billig
            arbetskraft. Hur absurt det än kan låta kan detta bli en tillgång
            i den nya arbetsmarknadssituation som vi nu går in i.
          </note>
          <note>
            Om vi i stället utgår från det som de flesta av oss betraktar
            som en normal arbetsmarknadssituation, är det från min utgångspunkt
            tre saker som utgör förutsättningen för jämställdhet på arbetsmarknaden:
          </note>
          <note>
            1.Samma utbildningsmöjligheter för män och kvinnor.
          </note>
          <note>
            2.Könsneutral arbetsvärdering -- som vi har fått in i vår lag
            via EG.
          </note>
          <note>
            3.Jämnare arbetsfördelning i hemmen. Utan det får kvinnor i gemen
            aldrig den tid arbetsmarknaden kräver när det gäller högkvalificerade
            jobb. Även här har Sverige följt EG och tillsatt en grupp som
            skall studera hur man får män att göra mer i hemmet och i sin
            familj, bl.a. genom att i större utsträckning sköta sina små barn.
          </note>
          <note>
            Man skall också komma ihåg att familjeansvaret inte bara handlar
            om de första småbarnsåren. I
          </note>
          <note>
            Sverige har familjediskussionen nästan bara handlat om vården
            av små barn, men även äldre barn behöver omsorg, fast av annat
            slag, för att kunna utvecklas till trygga, kapabla vuxna, i en
            värld som sannolikt blir mycket hårdare än den som här närvarande
            generationer har mött.
          </note>
          <note>
            Det är bra att vi har en jämställdhetsminister som tar frågorna
            på allvar och som inser vårt offensiva läge på detta område, i
            synnerhet i förhållande till
          </note>
          <note>
            EG.
          </note>
          <note>
            Samtidigt skall man inte tro att jämställdhet är så enkelt som
            samma jobb, samma inkomst, samma liv. Jämställdhet är mer av lika
            möjligheter, samma chanser att välja samma jobb och samma liv,
            men det handlar också om att vara respekterad av sin familj och
            som människa i samhället som helhet --
          </note>
          <note>
            helt oavsett vilket kön man har råkat födas till eller vilket
            liv man har valt. Det går att vara jämställd utan att ha exakt
            samma förvärvsinkomst som sin partner.
          </note>
          <note>
            Civilrätten är också en viktig del av jämställdhetslagstiftningen.
            Det inser många kvinnor som förlorade pensionsrättigheter när
            riksdagen för cirka tio år sedan fråntog kvinnan giftorätten i
            familjens pensionsförsäkring.
          </note>
          <note>
            Det ligger nära till hands att tro att alla partier i vår riksdag
            har samma genuina intresse av att driva på utvecklingen mot ett
            samhälle där män och kvinnor har samma möjligheter. Det tror jag
            också att debattörerna i denna debatt har. Jag ifrågasätter inte
            den politiska viljan, men jag beklagar det starka fackliga inflytandet
            över den socialdemokratiska politiken.
          </note>
          <note>
            Det var sorgligt, om än inte förvånande, att i tisdags konstatera
            att socialdemokraterna i arbetsmarknadsutskottet satte fackets
            intressen framför kvinnornas. Ställningstagandet gällde huruvida
            man skulle överväga ytterligare formella åtgärder mot arbetsmarknadsparter
            som inte lever upp till lagens minimikrav. De borgerliga partierna
            är här beredda att driva på parterna och använda skärpta lagliga
            medel om parterna inte lever upp till kraven, medan socialdemokraterna
            helt hänvisade till parterna. I valet mellan kvinnornas intressen
            och parternas valde man fackets -- ett upplysande beslut för de
            kvinnor som vill skynda på utvecklingen mot ett mer jämställt
            samhälle.
          </note>
          <note>
            När den nya jämställdhetslagen antogs våren 1991
          </note>
          <note>
            tog vi från moderathåll upp den fråga som nu på sistone fått
            förnyad aktualitet, nämligen hur man kommer åt sexuella trakasserier
            inom utbildningsväsendet. Jämställdhetslagen berör endast förhållandet
            mellan arbetstagare och arbetsgivare, medan sexuella trakasserier
            på universiteten inte sorterar under detta. Enligt de undersökningar
            som gjorts är sådana trakasserier ett påtagligt problem.
          </note>
          <note>
            Om något är en jämställdhetsfråga så är det rätten att få sina
            kunskaper prövade på lika villkor, dvs.
          </note>
          <note>
            att ha samma möjligheter och samma rätt till utbildning. När
            vi moderater tog upp detta i arbetsmarknadsutskottet våren 1991
            hänvisade man till brottsbalken och sade att det inte går att
            komma till rätta med problemen inom jämställdhetslagen. Att brottsbalken
            inte riktigt tycks räcka för att i praktiken förhindra dessa missförhållanden
            är tydligt. Att lagstiftningsvägen komma åt problemen tycks besvärligt;
            mycket handlar om attitydförändringar, som inom så många andra
            delar av jämställdhetsområdet. Nu har man åtminstone på Stockholms
            universitet börjat ta itu med problemen.
          </note>
          <note>
            Så är det inom många delar av jämställdhetspolitiken: även om
            lagen är en hjälp, och skall vara en hjälp, handlar det ytterst
            för kvinnor om att själva tillägna sig inflytande och makt. Historien
            är inte precis späckad med grupper som tilldelats sina rättigheter
            eller framgångar, utan snarare finner man i historien otaliga
            exempel på grupper som tröttnat på sin situation och som därför
            kämpat sig till rättigheter, makt och inflytande. Det är det svenska
            kvinnor nu är i färd med att göra. Det är vår uppgift att genom
            könsneutrala regelverk i möjligaste mån stödja denna process.
          </note>
          <note>
            I detta anförande instämde Gullan Lindblad (m)
          </note>
          <note>
            och Johan Brohult (nyd).
          </note>
          <note type="speaker">
            Anf. 3 BARBRO WESTERHOLM (fp):
          </note>
          <note>
            Herr talman! Som vanligt drunknar jämställdhetsfrågorna i andra
            frågor. I dag döljs jämställdhetsdebatten under rubriken arbetsmarknadspolitik.
            Men jämställdhetsfrågorna är mycket vidare än så. De rör hela
            livet, från vaggan till graven, vare sig vi finns ute på arbetsmarknaden,
            i utbildning eller i den privata sfären.
          </note>
          <note>
            Sätten att marginalisera kvinno- och jämställdhetsfrågorna är
            många. Inom universitetsvärlden används begreppet jämställdhetspoliser
            om dem som arbetar för jämställdhet mellan män och kvinnor.
          </note>
          <note>
            Sydsvenskans sportchef skriver att svenska idrottstjejer springer
            och ler och är för tunga i baken. Det finns kvinnliga präster
            vars möjligheter att predika i kyrkan är starkt begränsade, och
            de är hänvisade till kontorsarbete etc. Min egen dotterson på
            fem år har på dagis lärt sig ramsan
          </note>
          <note>
            ''Pojkar är bäst, flickor luktar ruttet fläsk'' -- fast hans
            systrar är ju undantagna.
          </note>
          <note>
            Det här är saker som är svåra att komma åt. Det handlar om attityder
            som grundläggs tidigt och som tar sig uttryck i användningen av
            såväl talspråk som kroppsspråk och handling.
          </note>
          <note>
            Folkpartiets kvinnoförbund antog i våras ett kvinnopolitiskt
            program -- ett jämställdhetens
          </note>
          <note>
            ABC -- där vi bl.a. tar upp att förskolepersonalen och lärarna
            har ett ansvar för att skapa attityder för ett mer jämställt samhälle
            och ömsesidig respekt mellan pojkar och flickor, män och kvinnor.
            Vi anser att skolorna måste aktiveras att bedriva jämställdhetsprojekt
            med eleverna och att det avsätts särskilda projektpengar för detta.
          </note>
          <note>
            Det handlar också om att uppmärksamma föräldrarna på att pojkar
            och flickor behandlas olika. Dessa frågor behöver tas upp i föräldrautbildningen
            i ökad utsträckning.
          </note>
          <note>
            En annan fråga som jag vill ta upp i det här sammanhanget är
            den ekonomiska krisen och hur krispaketen slår i olika grupper
            i samhället. Både kvinnor och män måste naturligtvis ta sin andel
            av ansvaret för att lösa krisen, men bördorna måste fördelas rättvist.
            När nu krispaketens propositioner kommer anser vi att de måste
            innehålla konsekvensanalyser för olika grupper i samhället, inkl.
            kvinnorna, så att var och en ser hur åtgärderna slår i olika grupper.
          </note>
          <note>
            I vårt kvinnopolitiska program skriver vi: ''FPK
          </note>
          <note>
            anser att politiska beslut, som har ekonomisk innebörd, bör innehålla
            en särskild konsekvensanalys avseende effekterna för kvinnor.
          </note>
          <note>
            Analysen skall redovisas offentligt.''
          </note>
          <note>
            Den tredje frågan jag vill beröra är den jämställdhetsrörelse
            som är på gång på grund av valresultatet förra hösten, då andelen
            kvinnor i riksdagen minskade, men också i en del andra politiska
            församlingar. Detta ledde till en vrede, som sedan har utmynnat
            i skapande av nätverk, aktivering av det kvinnoparti som redan
            fanns och tankar på ett nytt kvinnoparti. Det är en hälsosam reaktion,
            som inrymmer krav på ökat samarbete mellan kvinnor över partigränserna.
          </note>
          <note>
            Låt mig säga att jag inte tror att skapande av ett kvinnoparti
            är den bästa modellen. Jag tror att det är mycket bättre att jämställdhetsarbetet
            får en mer framskjuten plats i de partier vi har. Det finns ju
            förenande och åtskiljande frågor i kvinno- och jämställdhetspolitiken.
            Forskningspolitiken, frågor om kvinnors hälsa, kvinnovåld är exempel
            på områden där vi har i stort sett gemensam syn, men det finns
            andra områden där vi skiljer oss åt. Jag tänker på familjepolitiken,
            som är en fråga där vi har olika åsikter i den borgerliga gruppen.
            Jag tänker på lagstiftning om rätten till barnomsorg, som mitt
            parti företräder, och om vårdnadsbidrag kontra barnkonto. Det
            har på sistone varit väldigt tyst från oppositionen. Vad Ny demokrati
            tycker i familjepolitiken över huvud taget är jag inte heller
            klar över, men kanske Johan Brohult har något att säga på den
            punkten.
          </note>
          <note>
            EG och jämställdheten har diskuterats tidigare under den allmänpolitiska
            debatten, men jag vill aktualisera frågan igen. Hotbilder har
            målats upp om att kvinnorna skulle trängas tillbaka till hemmen
            igen. Men hur förklarar avsändarna av hotbilderna då det faktum
            att danska kvinnor under den tid Danmark har varit med i EG har
            fått en mycket framskjuten plats på arbetsmarknaden? De ligger
            i dag nästan på Sveriges nivå. Danmark har
          </note>
          <note>
            78 % och vi har 81 % av kvinnorna ute i förvärvsarbete.
          </note>
          <note>
            När man väger för- och nackdelar med ett inträde mot varandra
            och ser det ur ett kvinnoperspektiv överväger fördelarna -- det
            är min övertygelse.
          </note>
          <note>
            Kvinnors valfrihet när det gäller hemarbete och yrkesliv främjas
            av att ett land har en god ekonomi, och för att vi skall få en
            positiv utveckling i Sverige fordras det att vi finns med i den
            gemensamma marknaden, inte står utanför den.
          </note>
          <note type="speaker">
            Anf. 4 KARIN STARRIN (c):
          </note>
          <note>
            Herr talman! Varför har kvinnor inget eller mycket litet förtroende
            för politiker? När Aftonbladet under sparpaketsuppgörelsen gjorde
            en enkätundersökning om det fick alla våra partiledare låga siffror.
            Nästan hälften av kvinnorna vill inte ha någon uppfattning alls
            om politikerna.
          </note>
          <note>
            I dagens ekonomiska diskussion förs förhandlingarna på en sådan
            nivå att kvinnor inte känner igen sig. Det är mycket olyckligt
            eftersom förslagen i allra högsta grad berör kvinnor.
          </note>
          <note>
            Sparpaketen diskuteras i termer av valutaspekulationer, marginalräntor,
            transfereringar och skatteväxlingar. Men vad blir det för effekter
            av allt det här i det praktiska livet?
          </note>
          <note>
            Det har gjorts beräkningar som visar hur besparingarna drabbar
            kvinnor respektive män. Vi måste få veta hur de har utfallit.
            Jag har just i dag ställt en fråga om det till jämställdhetsministern.
          </note>
          <note>
            Jag tycker att det är viktigt att få klara siffror om detta.
          </note>
          <note>
            Den fördelningsgrupp som finns på finansdepartementet har nu
            en mycket viktigt uppgift när det gäller att förklara hur nödvändiga
            krisåtgärderna är och att belysa att alla måste vara med och betala.
            Ännu har jag inte sett något av dess arbete.
          </note>
          <note>
            Vi kan nu i stället läsa olika rapporter från framstående ekonomer
            som drar olika slutsatser, och det är mycket förvirrande. LO:s
            rapport visar att eftersom man nu minskar den inhemska köpkraften
            genom att göra det dyrare för alla att äta, bo och leva så tar
            man bort en stor del av företagens möjligheter att sälja. Och
            depressionen blir ännu värre.
          </note>
          <note>
            Andra rapporter säger att kostnadsnivåerna till varje pris måste
            sänkas, och en del förordar devalvering. Ingvar Carlsson tror
            att man kan beställa ett ekonomiskt geni som kommer med nya teorier
            och därmed klarar Sverige ur den kris som den under 80-talet förda
            socialdemokratiska politiken har försatt oss i. Den enda hållfasta
            ekonomiska politiken är en praktisk, sund ekonomi med vinstresultat
            som mål och utan spekulationer med vare sig pengar eller fastigheter.
            Här behövs det fler kvinnliga ekonomer -- det är jag helt övertygad
            om -- så att vi får de kvinnliga värderingarna med i beräkningarna
            från början.
          </note>
          <note>
            För att vi skall kunna ha en bra välfärd med god barnomsorg,
            bra utbildning, säker sjukvård och en trygg äldreomsorg måste
            räntorna enligt min uppfattning ned. Detta hör ihop. Därför måste
            vi tillsammans bidra med ökade skatter och minskade förmåner.
            Men det får inte ensidigt vara kvinnans trygghet och rättigheter
            som offras.
          </note>
          <note>
            Herr talman! Lönediskussionerna är i full gång.
          </note>
          <note>
            Marknadens avtalsparter måste ta sitt ansvar och snabbt träffa
            avtal. Det har stor betydelse för svensk trovärdighet.
          </note>
          <note>
            Under senare delen av 80-talet har löneskillnaderna mellan män
            och kvinnor ökat. I
          </note>
          <note>
            går kunde vi på Ekot höra vilka enorma löneskillnader som finns,
            inte minst inom sjukvården. Läkare har fem till sju gånger mer
            betalt än övrig sjukvårdspersonal. Och naturligtvis skall de ha
            mer betalt eftersom de har större ansvar, studieskulder etc.,
            men det kan inte vara rimligt med sådana enorma skillnader. Och
            det är bara ett exempel.
          </note>
          <note>
            Under den intensivaste delen av högkonjunkturen var det inte
            låginkomsttagarna som fick de största lönepåslagen, utan de som
            redan hade höga löner fick ännu högre löner. Det är häpnadsväckande.
          </note>
          <note>
            Men slutsatsen av den utvecklingen måste bli att nu när vi har
            lågkonjunktur så måste de med låga inkomster få påslagen, om det
            nu över huvud taget finns några utrymmen för lönepåslag. Det krav
            vi nu måste ställa på arbetsmarknadens parter är att det är låginkomsttagarna
            som skall ha de ev.
          </note>
          <note>
            löneökningar som det finns utrymme för.
          </note>
          <note>
            Herr talman! Vi läser dagligen om överfall, våldtäkter, rån och
            slagsmål. Respekten för människors liv och människors egendom
            minskar.
          </note>
          <note>
            Det behövs på flera områden skärpningar i svensk lagstiftning
            för att återvinna repekten. När lösningen ligger i att kvinnor
            skall få livvakt för att känna sig säkra har det gått för långt,
            tycker jag. Vi centerkvinnor anser att det måste vara en absolut
            sista utväg. Naturligtvis är det gärningsmännen som måste få sin
            integritet minskad -- det är i huvudsak de som måste bevakas.
          </note>
          <note>
            Arbetssituationen i vårt land är mycket tuff. Det är nu viktigt
            att vi åstadkommer fler arbetsplatser, inte minst för kvinnor.
            Regering och riksdag måste fortsätta att vidta kraftfulla åtgärder
            mot arbetslösheten. Arbetslinjen måste gälla. Det är viktigt,
            inte minst för kvinnorna.
          </note>
          <note type="speaker">
            Anf. 5 FÖRSTE VICE TALMANNEN:
          </note>
          <note>
            Jag ger nu Johan Brohult replik på Barbro
          </note>
          <note>
            Westerholms anförande, eftersom Johan Brohult var apostroferad
            i det anförandet.
          </note>
          <note type="speaker">
            Anf. 6 JOHAN BROHULT (nyd) replik:
          </note>
          <note>
            Herr talman! Jag tackar talmannen för detta. Det konstaterades
            att jag var ett borderlinefall -- det var tveksamt om jag skulle
            kunna få en replik. Det kanske är det faktum att det är så många
            kvinnor och så få män här som gör mig till detta borderlinefall.
          </note>
          <note>
            Barbro Westerholm frågade mig var Ny demokrati står då det gäller
            de här viktiga kvinnofrågorna. En del av svaret gav jag då jag
            instämde i Charlotte
          </note>
          <note>
            Cederschiölds anförande.
          </note>
          <note>
            Vi har i vårt parti tyvärr försummat kvinnofrågorna, vilket bl.a.
            har fått till resultat att vi befinner oss på jumboplats när det
            gäller antalet kvinnor i förhållande till antalet män. Detta är
            någonting som vi får ta tag i.
          </note>
          <note>
            Det är då viktigt att framhålla att vi verkligen stöder allt
            som kan bidra till kvinnofrid. Vi har absolut ingen annan uppfattning
            än den som här har kommit till uttryck om det.
          </note>
          <note>
            I detta sammanhang kanske jag får framhålla att det från en del
            partikamrater har kommit en del osolidariska förslag om bordellhus
            och liknande.
          </note>
          <note>
            Jag har i alla fall som partiets representant i socialutskottet
            starkt tagit avstånd från sådana tankar.
          </note>
          <note type="speaker">
            Anf. 7 MARGARETA WINBERG (s):
          </note>
          <note>
            Herr talman! Det finns en växande kvinnovrede i vårt land, och
            det är egentligen inte så märkligt.
          </note>
          <note>
            Den politik som nu präglar samhällsutvecklingen har haft och
            har sin udd riktad mot just kvinnor.
          </note>
          <note>
            Precis som Charlotte Cederschiöld sade tar nu många kvinnor saken
            i egna händer; de förstår vad kvinnoförbunden länge har förstått,
            nämligen att ingen frivilligt lämnar ifrån sig makten -- den måste
            man ta.
          </note>
          <note>
            Nu höjs allt fler röster från kvinnor utanför riksdagen och utanför
            de etablerade partierna för att vi kvinnor i riksdagen skall gå
            samman och försvara de positioner som kvinnorna i Sverige har
            uppnått. I förra veckan ställde Maria-Pia Boethius en berättigad
            fråga om det i en artikel i Dagens
          </note>
          <note>
            Nyheter. Därför vill jag ägna de minuter som jag har till mitt
            förfogande åt att fråga er andra som är med i den här omgången
            av debatten om ni är intresserade av ett samarbete över partigränserna.
          </note>
          <note>
            När våra manliga partiledare nu har lyckats med uppgörelser vore
            det väl konstigt om inte vi på samma sätt skulle kunna värna kvinnorna.
            Eller?
          </note>
          <note>
            Då tänker jag främst på de grundläggande, viktiga kvinnofrågorna.
            För oss s-kvinnor är det kvinnornas egna arbete som är grunden
            för jämställdhet. Med det egna arbetet följer den egna inkomsten,
            oberoendet och friheten. Och visst har vi lyckats i Sverige. 84
            % av kvinnorna mellan 16
          </note>
          <note>
            och 64 år har ett eget arbete. Ett av problemen är den låga lönen.
            Var tredje kvinna tjänar mindre än
          </note>
          <note>
            10 000 kr i månaden; det gör bara var tionde man.
          </note>
          <note>
            Inom alla yrkesgrupper och i samtliga tre stora fackliga organisationer
            ligger kvinnor betydligt lägre i lön än sina manliga kolleger.
          </note>
          <note>
            Karin Starrin framhöll vikten av att satsa på de lågavlönade.
            Jag vet att man i arbetsmarknadsutskottet nu har enats om en skrivning
            som innebär att satsningen på att minska löneklyftorna är den
            stora jämställdhetsfrågan under 90-talet. Så långt var man enig.
            Men när det gällde frågan hur man skall gå vidare skilde man sig
            åt.
          </note>
          <note>
            Jag vill gärna fråga varför de borgerliga partierna inte fullföljer
            den här linjen och ställer upp på tanken att återinföra den solidariska
            lönepolitiken.
          </note>
          <note>
            Det var ju under tider med solidarisk lönepolitik, ungefär fram
            till 1985, som klyftan mellan låg- och högavlönade minskade och
            därmed också mellan kvinnors och mäns löner. Från 1985, när principen
            om den solidariska lönepolitiken mer eller mindre slogs sönder
            till förmån för individuella lokala förhandlingar förbundsvis,
            började löneklyftorna öka igen.
          </note>
          <note>
            Visst borde vi kvinnor här i riksdagen kunna ena oss om att löneskillnaderna
            är en stor fråga och att vi måste satsa på de lågavlönade och
            därmed stötta upp fackföreningsrörelsen, som nu kämpar för just
            det. Då får vi också sätta den solidariska lönepolitiken i centrum.
          </note>
          <note>
            57,4 % av kvinnorna arbetar inom offentlig sektor.
          </note>
          <note>
            De behövs där därför att vård och omsorg av barn och gamla alltid
            måste utföras. Organiserar vi det inte tillsammans görs det på
            ett annat vis, och det betyder att vi kvinnor gör det privat.
            Vi lämnar inte barnen och de gamla på gatan.
          </note>
          <note>
            Genom statens indragningar av statsbidrag till kommunerna hotas
            nu vården och omsorgen. Det kan vi höra på radio och läsa om i
            tidningarna.
          </note>
          <note>
            Därmed hotas kvinnornas trygghet när de jobbar och många kvinnojobb
            -- lärare, vårdpersonal, lokalvårdare, undersköterskor, osv. Nog
            borde väl vi kvinnor här i riksdagen kunna gå samman om kravet
            att kommunerna måste få sina statsbidrag så att våra barn och
            gamla får sin vård och så att kvinnorna kan känna trygghet i sina
            jobb?
          </note>
          <note>
            Det har bildats ännu ett nätverk för kvinnor. Det består av ensamstående
            kvinnor som inte får vanligt underhåll från papporna till sina
            barn. De har hittills fått ett generellt bidragsförskott. Nu har
            det i en departementspromemoria föreslagits att detta skall göras
            om och att bidragsförskotten skall inkomstprövas. Det är inte
            bra, tycker vi s-kvinnor.
          </note>
          <note>
            Det medför att man frångår den generella välfärdens princip,
            och det gör att många kvinnor fastnar i fattigdomsfällan, dvs.
            att det inte lönar sig att höja sin lön.
          </note>
          <note>
            Det nya nätverket väntar sig också att vi kvinnor i riksdagen
            stöder dem i deras kamp mot en försämring. Kan vi här gå samman
            och hjälpa dem?
          </note>
          <note>
            Ytterligare en stor fråga för många kvinnor är pensionerna. Bara
            20 av de nyblivna pensionärerna har 30 arbetsår. Medelpoängen
            för kvinnor är 2,84 och för män 4,13. En pensionsberedning arbetar
            med dessa frågor, och vi vet ännu inte vilket resultat den kommer
            till.
          </note>
          <note>
            Är vi beredda att samarbeta i den frågan för att skapa ett rättvisare
            system som gynnar just kvinnor?
          </note>
          <note>
            Precis som Karin Starrin sade är det viktigt att få veta hur
            krisuppgörelsen slår för olika personer.
          </note>
          <note>
            Det är klart att de fattiga kvinnorna drabbas av den uppgörelse
            som våra partier har gått samman om.
          </note>
          <note>
            Hur mycket de drabbas råder det delade meningar om. LO hävdar
            exempelvis att en ensamstående kvinna med ett barn och en inkomst
            på 133 000 kr kommer att förlora drygt 6 000 kr nästa år. Det
            är oerhört viktigt för oss att få det här klarlagt. Jag håller
            med Karin Starrin om att det bara är regeringen som kan ge oss
            ett officiellt besked på den punkten. Vi kan inte acceptera förslaget
            från invandrarministern -- som också har hand om jämställdhetsfrågorna
            --, nämligen en uträkning på hushållsbasis. Om man anser att kvinnor
            och män är självständiga individer, skall det även gälla här.
          </note>
          <note>
            Jag tycker att vi skall gå samman.
          </note>
          <note type="speaker">
            Anf. 8 CHARLOTTE CEDERSCHIÖLD (m)
          </note>
          <note>
            replik:
          </note>
          <note>
            Herr talman! Mot bakgrund av det som Margareta
          </note>
          <note>
            Winberg framförde är det förvånande att
          </note>
          <note>
            Socialdemokraterna inte ställde några särskilda krav på kommunbidrag
            i krisuppgörelsen.
          </note>
          <note>
            Jag har emellertid begärt ordet framför allt för att svara på
            Margareta Winbergs fråga om huruvida de andra kvinnoförbunden
            vill samarbeta. Det har vi visat att vi vill. Men det gäller vissa
            frågor. Ett bra exempel är det ämne som Johan Brohult tog upp.
          </note>
          <note>
            Horribla förslag om bordeller skall man från kvinnohåll motarbeta
            så mycket det går. Vi får tydligen också hjälp inifrån Ny demokrati.
          </note>
          <note>
            Våldsfrågor är det också bra att samarbeta om.
          </note>
          <note>
            Det finns dock ideologiska skillnader mellan
          </note>
          <note>
            Moderata samlingspartiet och
          </note>
          <note>
            Socialdemokraterna, oavsett om det är kvinnor eller män som debatterar.
            Över de ideologiska skiljelinjerna kommer vi inte att samarbeta.
          </note>
          <note>
            Vi Moderater tycker att utbildningsinvestering skall löna sig
            för både män och kvinnor. Det skall löna sig att vara duktig i
            jobbet och sträva framåt.
          </note>
          <note>
            Om samhället inte utformas på det sättet kommer den ekonomiska
            utvecklingen inte att bli gynnsam.
          </note>
          <note>
            Det kommer att drabba de svagaste grupperna, som tyvärr för närvarande
            utgörs av kvinnor.
          </note>
          <note>
            Vi kommer således inte att arbeta över de ideologiska skiljelinjerna.
            Vi stöder inte heller den ståndpunkt som Socialdemokraterna har
            intagit när det gäller att sätta fackens intresse framför kvinnornas.
            I det valet håller vi på kvinnornas intressen.
          </note>
          <note type="speaker">
            Anf. 9 MARGARETA WINBERG (s)
          </note>
          <note>
            replik:
          </note>
          <note>
            Herr talman! Jag måste rätta Charlotte
          </note>
          <note>
            Cederschiöld på en punkt. Hon sade att vi inte har ställt några
            krav på kommunbidraget. Charlotte
          </note>
          <note>
            Cederschiöld vet nog, likaväl som jag, att dessa 7,5
          </note>
          <note>
            miljarder i statsbidrag till kommunerna var under diskussion.
            Man diskuterade också den ytterligare indragning på 10 miljarder
            som den borgerliga regeringen har aviserat. Eftersom de borgerliga
            partierna i regeringen inte ville göra något åt detta, släppte
            man det. Därför ställde jag min fråga. Det är av ett vitalt kvinnointresse
            att kommunerna får dessa pengar.
          </note>
          <note>
            Behovet i den kommunala sektorn kommer att öka med 2 % fr.o.m.
            nästa år. Volymen minskar med
          </note>
          <note>
            2 nästa år. Det är första gången på decennier som volymen minskar.
            Det betyder att service, vård och omsorg kommer att reduceras.
            Det betyder också att många kvinnor mister sina jobb.
          </note>
          <note>
            Kommunerna behöver dessa pengar. Det ville vi åstadkomma i förhandlingarna,
            men det gick inte de borgerliga partierna med på.
          </note>
          <note>
            Charlotte Cederschiöld säger också att det skall löna sig att
            vara duktig på jobbet. Visst skall det göra det. Jag vet att många
            sjukvårdsbiträden, lokalvårdare m.fl. gör sitt yttersta och är
            mycket duktiga. Som tack får de nu se att löneklyftorna mellan
            de låg- och högavlönade ökar ytterligare.
          </note>
          <note>
            Jag frågar därför om Charlotte Cederschiöld är beredd att gå
            samman med oss andra och satsa på de lågavlönade, som i det här
            fallet är kvinnorna.
          </note>
          <note>
            Anf. 10 CHARLOTTE CEDERSCHIÖLD
          </note>
          <note>
            (m) replik:
          </note>
          <note>
            Herr talman! Vi känner igen bidragslinjen och talet om att behoven
            ökar. Visst är det så att behoven ökar. I dessa frågor, liksom
            i alla andra frågor, är man dock tvungen att koppla möjligheterna
            till resurserna. Mot behoven måste vi ställa de finansieringsmöjligheter
            vi har. Det går inte att bara tala om behoven. Finansieringen
            är en viktig del.
          </note>
          <note>
            Jag tror att det är ganska svårt för oss att nu här i kammaren
            föra en debatt om krisuppgörelsen. Vi skulle säkert kunna sätta
            oss ner och göra ändringar, men det skulle inte hjälpa så mycket.
            Vi får nog lämna den debatten.
          </note>
          <note>
            Jag tror att vi har mycket likartade uppfattningar när det gäller
            sjukvårdsbiträdenas möjligheter till löneutveckling. Det duktiga
            sjukvårdsbiträdet borde få högre lön. Vi vill ha mer av individuell
            lönesättning och mindre av kollektiv lönesättning.
          </note>
          <note>
            Jag tycker att det mycket duktiga sjukvårdsbiträdet skall ha
            bättre betalt än en kollega som kanske är mindre duktig.
          </note>
          <note type="speaker">
            Anf. 11 MARGARETA WINBERG (s)
          </note>
          <note>
            replik:
          </note>
          <note>
            Herr talman! Nu säger Charlotte Cederschiöld att hon vill lämna
            debatten om krisuppgörelsen, men det var hon själv som tog upp
            den. Det var därför jag påpekade att hon hade fel.
          </note>
          <note>
            Jag konsterar att hon inte är intresserad av någon debatt om
            de lågavlönade, utan här gäller det individuella lönesättningar.
            Vi har erfarenheter från år 1985 och framåt som säger att individuell
            lönesättning inte gynnar kvinnor och de lågavlönade.
          </note>
          <note>
            Förste vice talmannen anmälde att Charlotte
          </note>
          <note>
            Cederschiöld anhållit att till protokollet få antecknat att hon
            inte ägde rätt till yttterligare replik.
          </note>
          <note type="speaker">
            Anf. 12 BARBRO WESTERHOLM (fp)
          </note>
          <note>
            replik:
          </note>
          <note>
            Herr talman! Jag tycker också att yrken inom vård och omsorg
            och socialtjänst är gravt undervärderade i lönekuvertet. Det har
            varit så alltsedan 1800-talet, då Florence Nightingale bröt väg.
            Man behöver göra något åt denna orättvisa.
          </note>
          <note>
            Politiker skall inte lägga sig i avtalsförhandlingar.
          </note>
          <note>
            Detta får därför stå som en meningsyttring.
          </note>
          <note>
            Likalönsprincipen måste gälla. Det finns stora orättvisor i olika
            yrken mellan män och kvinnor.
          </note>
          <note>
            Om man skall gå ifrån krispaketets besparingskrav tycker jag
            att man har en skyldighet att komma med alternativa förslag. Vi
            har en regering som har kommit överens om ett krispaket. Jag har
            efterlyst konsekvensbeskrivningar så att vi i den framtida politiska
            verksamheten kan mildra åtgärderna något. Man måste då veta varifrån
            man skall ta pengarna. Just nu är det ganska tomt i kassan.
          </note>
          <note>
            Jag sitter med i arbetsgruppen som arbetar med pensionerna. Utredningen
            syftar till att utjämna de orättvisor som finns i dagens system
            och att skapa ett system som bygger på livsinkomst där obetalt
            arbete kan inräknas. Delning av pensionspoäng skall vara en frivillig
            möjlighet. Det motsätter sig dock Margreta Winbergs parti. Jag
            undrar vad ni har för skäl. Om man i ett parförhållande vill räkna
            pensionspoängen som en gemensam tillgång och dela på den, tycker
            vi att det skall vara möjligt. Det bidrar till jämställdheten.
          </note>
          <note type="speaker">
            Anf. 13 MARGARETA WINBERG (s)
          </note>
          <note>
            replik:
          </note>
          <note>
            Herr talman! Det är bra att Barbro Westerholm hävdar vårdpersonalens
            intressen. Den är lågt betald och undervärderad. Barbro Westerholm
            säger också att vi inte skall lägga oss i avtalsförhandlingarna.
            Jag vet det. Vad som behövs är emellertid en stark opinion, som
            kan bidra till att de fackliga organisationerna får igenom sina
            krav på satsningar på de lågavlönade. Det är därför viktigt att
            vi här i riksdagen kommer med meningsyttringar. Jag förstår att
            vi har stöd av
          </note>
          <note>
            Folkpartiet och Centern.
          </note>
          <note>
            Hur är det egentligen med den solidariska lönepolitikens princip?
            Det är en sak att säga att man stöttar de lågavlönade, men sedan
            måste man ta konsekvenserna av det. Hur ser Barbro
          </note>
          <note>
            Westerholm och Folkpatiets kvinnoförbund på den solidariska lönepolitiken?
          </note>
          <note>
            Jag kan konstatera att Centern, Folkpartiet och vi
          </note>
          <note>
            Socialdemokrater är överens om att det behövs konsekvensbeskrivningar
            av krispaketet. Jag menar inte att det skall leda till att uppgörelsen
            görs om eller bryts upp. Det är dock viktigt att inför framtiden
            veta hur sådana här uppgörelser slår för olika individer i en
            familj.
          </note>
          <note type="speaker">
            Anf. 14 BARBRO WESTERHOLM (fp)
          </note>
          <note>
            replik:
          </note>
          <note>
            Herr talman! För att återknyta till frågan om samarbete över
            partigränserna kanske det vore klokt av oss att fundera över var
            framtida besparingar bör göras för att mildra konsekvenserna för
            kvinnorna.
          </note>
          <note>
            Jag tycker att man skall värderas efter insats i lönepolitiken.
            Jag kan inte se att det finns några uppgifter som är viktigare
            än att vårda och ta ansvar för andra människors liv och hälsa.
            Därför tycker jag att vårdpersonalens arbete är undervärderat.
          </note>
          <note>
            Det ligger vid sidan av frågan om den solidariska lönepolitiken.
          </note>
          <note>
            Vi arbetar nu med morgondagens pensionssystem.
          </note>
          <note>
            Vi ser att systemet slår orättvist för dem som pensioneras enligt
            dagens system. Lågavlönade kvinnor som har arbetat sedan tonåren
            kan t.ex. ha betalat in betydligt mera i pension än vad de får
            ut, jämfört med de högavlönade som har varit ute på arbetsmarkanden
            under kortare tid. Jag tycker att vi kvinnor över partigränserna
            bör återkomma till denna fråga för att se vad vi kan göra för
            den berörda kvinnogruppen.
          </note>
          <note type="speaker">
            Anf. 15 MARGARETA WINBERG (s)
          </note>
          <note>
            replik:
          </note>
          <note>
            Herr talman! Det sista Barbro Westerholm sade i sin replik tycker
            jag är bra. Jag håller med om att vi behöver gå samman och diskutera
            det problemet.
          </note>
          <note>
            Däremot delar jag inte uppfattningen om delning av pensionspoäng.
            Jag har litet svårt att se vad det har med jämställdheten att
            göra. Vi får ändå hoppas att vi i framtiden skall kunna räkna
            varje individ i en familj som en person, och att varje individ
            har sin lön och så småningom sin pension.
          </note>
          <note>
            Barbro Westerholm säger att vi skall värdera arbetet inom vård
            och omsorg. Men det är ju inte vi som förhandlar, och vi vet vilka
            värderingar de som förhandlar har. Nu har vi lyckligtvis kunnat
            se att de fackliga organisationerna vill satsa på de lågavlönade.
            De börjar nu kanske inse att arbete med människor har stor betydelse
            och är värt mycket mera än vad man har tyckt tidigare. Det är
            där den solidariska lönepolitiken kommer in.
          </note>
          <note>
            Därför har jag mycket svårt att förstå motståndet mot att acceptera
            den.
          </note>
          <note>
            Förste vice talmannen anmälde att Barbro
          </note>
          <note>
            Westerholm anhållit att till protokollet få antecknat att hon
            inte ägde rätt till ytterligare replik.
          </note>
          <note type="speaker">
            Anf. 16 KARIN STARRIN (c) replik:
          </note>
          <note>
            Herr talman! Jag välkomnar verkligen Margareta
          </note>
          <note>
            Winbergs vilja att samarbeta mer över partigränserna. Jag tycker
            att det är värt att notera att denna vilja är mycket större nu
            när
          </note>
          <note>
            Socialdemokraterna sitter i opposition än den var tidigare. Vi
            har tidigare gjort några sporadiska försök att samarbeta i vissa
            gemensamma frågeställningar. Vi lyckades i de fåtal frågor där
            vi var överens över partigränserna. Nu kanske vi kommer att få
            se flera resultat, eftersom
          </note>
          <note>
            Socialdemokraterna har en helt annan vilja till samarbete.
          </note>
          <note>
            Jag håller med om att vi måste sträva efter att det egna arbetet
            skall vara en självklarhet för kvinnor.
          </note>
          <note>
            Den egna inkomsten måste gälla, så att man kan försörja sig själv.
          </note>
          <note>
            Vi måste få en mer rättvis lönesättning. Vi kan inte acceptera
            de löneskillnader som finns i dag. Hur skall vi gå till väga med
            det arbetet? Jo, det gäller naturligtvis att driva den opinionen
            och påverka de avtalsparter som skall förhandla.
          </note>
          <note>
            Varför är det så självklart att säga att kvinnorna inte skall
            vara med och förhandla? Vi måste naturligtvis också våga ta upp
            den kampen och se till att kvinnor sitter med i de beslutande
            instanserna i fackförbunden. Det måste också vara en gemensam
            målsättning för oss.
          </note>
          <note>
            Det skall vara individuell lönesättning efter prestation. Ett
            rättvist lönetänkande måste naturligtvis ligga i botten även i
            ett sådant system.
          </note>
          <note>
            I våras förde vi en dikussion om kommunernas statsbidrag. Vi
            måste tolerera och acceptera en indragning för att klara den svenska
            ekonomin.
          </note>
          <note>
            Dessa pengar finns egentligen inte. Kommunerna får stora delar
            av statsbidraget efter gjorda insatser.
          </note>
          <note>
            Margareta Winberg talade om rättvisa pensioner.
          </note>
          <note>
            Vi centerkvinnor säger att vi skall ha rättvisa pensioner. Nu
            utreder man ett nytt pensionssystem.
          </note>
          <note>
            Det är viktigt att det kommer att finnas en rejäl grundpension
            i botten. I annat fall kommer kvinnorna att få låga pensioner
            även i fortsättningen.
          </note>
          <note type="speaker">
            Anf. 17 MARGARETA WINBERG (s)
          </note>
          <note>
            replik:
          </note>
          <note>
            Herr talman! Först till detta med kommunbidraget -- det statliga
            bidraget till kommunerna. Det är konstigt att det inte finns andra
            sektorer som man kan spara på, och det är konstigt att det alltid
            är för de områden där kvinnor arbetar som man hävdar att vi skall
            dra in. Det betyder ytterligare frivilligarbete.
          </note>
          <note>
            Man skulle kunna roa sig med att tänka hur det skulle se ut om
            männen arbetade lika mycket frivilligt som kvinnorna gör -- släckte
            bränder om de hade lust, lagade vägar, byggde dagis osv. Men det
            är det aldrig fråga om, utan det är alltid på de områden där kvinnor
            arbetar som vi skall ha ytterligare frivilligt arbete. Det är
            en mycket konstig logik, tycker jag.
          </note>
          <note>
            Ingen av de andra partiernas representanter har svarat på frågan
            om bidragsförskottet, Karin
          </note>
          <note>
            Starrin. Då vill jag fråga: Hur ställer sig Karin
          </note>
          <note>
            Starrin till det förslag som nu cirkulerar, att man skall inkomstpröva
            bidragsförskottet? Kan Karin
          </note>
          <note>
            Starrin tänka sig att kämpa emot det förslaget, för att på det
            här området behålla den generella välfärdspolitiken?
          </note>
          <note>
            Sedan säger Karin Starrin att vi måste vara med och förhandla.
            Det bestämmer ju inte vi här i riksdagen. Vi arbetar mycket ihop
            med de fackligt verksamma kvinnorna för att stötta och uppmuntra
            dem, så att de skall våga ta steget upp och bli förhandlare. Men
            vad de behöver är ju opinionsstöd för att de skall våga satsa
            på de lågavlönade.
          </note>
          <note>
            Under den tid då vi hade solidarisk lönepolitik visade det sig
            att klyftan mellan hög- och lågavlönade minskade. När man övergav
            den principen, ökade återigen klyftorna. Vill man minska löneklyftorna,
            så finns det alltså ett instrument. Jag begriper inte varför inte
            ni i de borgerliga kvinnoförbunden vill använda det instrumentet
            -- om ni nu värnar om de lågavlönade kvinnorna.
          </note>
          <note type="speaker">
            Anf. 18 KARIN STARRIN (c) replik:
          </note>
          <note>
            Herr talman! Som svar till till Margareta Winberg vill jag betona
            att vi tror på kvinnorna. Vi tror på deras egna möjligheter och
            egna sätt att visa att man är duktig i sitt arbete, så att man
            är berättigad till en riktig, skälig lönenivå.
          </note>
          <note>
            Det är också viktigt att man håller ihop med ett ökat engagemang
            i de här frågorna. Jag anser att det är passiviserande att tycka
            att en rättvis lönepolitik bara skall gå ut på att man tittar
            i en lönetabell och läser av att det och det arbetet skall ge
            den och den inkomsten. Jag tror på kvinnorna, men jag tycker att
            vi nu kan göra viktiga insatser genom att trycka på inför avtalsmarknadens
            parter och verkligen få ökad förståelse för våra krav. Och jag
            tycker att vi är på god väg därvidlag.
          </note>
          <note>
            Margareta Winberg kom in på en ny fråga -- hur vi ställer oss
            till bidragsförskotten. Från centerkvinnorna har vi i remissomgången
            svarat att det är oerhört viktigt att vi hittar ett system som
            ger mer tid för barnen och föräldrarna -- i det här fallet så
            att barnen skall få mer tid med både pappan och mamman. Vi tycker
            inte att man hittar det systemet genom att enbart inkomstpröva
            bidragsförskotten, och sedan kanske låta detta gå ut över bostadsbidragen.
            Jag tror att Margareta Winberg och jag hyser samma stora skepsis
            inför det här förslaget som vi har sett i dagsläget. Vi önskar
            ett mer utvecklat förslag i den frågan.
          </note>
          <note>
            När det gäller statsbidragsstödet tycker jag att det är mycket
            viktigt att alla parter känner ansvar. Det går inte bara, för
            att vi är kvinnor och för att den största kvinnliga arbetsmarknaden
            har varit inom offentlig sektor -- och inom kommunsektorn -- att
            tro att det går att hitta finansieringar genom statsbidraget.
            Vi måste se på alternativa vägar. Och det som är viktigt när det
            gäller kommunernas uppgifter är ju de servicetjänster som hela
            tiden måste utföras åt kommuninvånarna. Man kan hitta olika vägar
            att få dessa servicetjänster utförda. Det behöver inte bara ske
            i kommunal regi.
          </note>
          <note type="speaker">
            Anf. 19 MARGARETA WINBERG (s)
          </note>
          <note>
            replik:
          </note>
          <note>
            Herr talman! Till det senast anförda vill jag säga att jag vet
            att det kan ske i annan regi. Men pengarna vill ju ändå de ha
            som utför tjänsterna. Det handlar egentligen inte om en privatisering
            av verksamheter, utan det handlar om en privatisering av våra
            skattepengar. Vi lämnar ifrån oss bidraget till aktiebolag, handelsbolag
            och allt vad det är, men vi tappar insynen och inflytandet.
          </note>
          <note>
            Det är ju också så, att det inte blir någon besparing på 7,5
            miljarder. De ca 35 000 kvinnor som 1993
          </note>
          <note>
            drabbas av den här åtgärden och blir arbetslösa --
          </note>
          <note>
            de ställs naturligtvis inte på gatan, utan de måste ha sin försörjning.
            Och den försörjningen får de ur arbetsmarknadsfonden. Där finns
            det inte heller pengar, utan vi måste låna till den utgiften.
            Då är man inne i en rundgång som kanske inte är så bra.
          </note>
          <note>
            Karin Starrin säger att vi tror på kvinnorna -- och utifrån det
            skall kvinnorna själva kämpa sig fram till högre löner. Men vi
            måste ändå komma ihåg vems värderingar det är som styr och i vilken
            maktstruktur de här kvinnorna, som vi alla tror på, skall kämpa
            för en högre lön. Det är ju värderingar som under århundraden
            har präglats av männen, och det är uppbyggda strukturer som inte
            alls gagnar kvinnor och kvinnors arbete. Det är därför som jag
            tycker att det är så väsentligt att man genom påtryckningar och
            genom att dra konsekvenser av viljan att satsa på de lågavlönade,
            dvs. kvinnorna, också bejakar en princip -- den solidariska lönepolitiken,
            som har varit verksam tidigare men som nu inte finns längre.
          </note>
          <note>
            Förste vice talmannen anmälde att Karin Starrin anhållit att
            till protokollet få antecknat att hon inte ägde rätt till ytterligare
            replik.
          </note>
          <note type="speaker">
            Anf. 20 INES UUSMANN (s):
          </note>
          <note>
            Herr talman! Jag vill tala om arbetsmarknaden i
          </note>
          <note>
            Storstockholm. Inte är det lättare att bära arbetslöshet om man
            bor i ett storstadsområde än om man bor i glesbygd eller på en
            liten ort.
          </note>
          <note>
            Ibland tror jag att det finns de som tror det. Varför skulle
            annars de arbetspolitiska medlen fördelas så som skedde t.ex.
            i våras när regeringen ansåg att de tre storstadsområdena tillsammans
            kunde klara sig med 26 miljoner kronor i stöd, medan Norrland
            kunde kvittera ut 600 miljoner?
          </note>
          <note>
            Och då skall vi komma ihåg att vi bara i Stockholms län har lika
            många arbetslösa som finns från Gävle och uppåt. Jag missunnar
            inte norrlänningarna arbetsmarknadspolitiskt stöd, men den här
            perioden med arbetslöshet ser helt annorlunda ut än vad tidigare
            konjunkturnedgångar gjort. Då har det trots allt funnits vissa
            möjligheter att få jobb i storstadsområdena -- och många flyttade
            ju faktiskt hit av den anledningen -- men nu är det slut med det.
          </note>
          <note>
            Jag skall nämna några exempel på vad jag menar:
          </note>
          <note>
            Det gäller den totala avindustrialiseringen i
          </note>
          <note>
            Stockholms län -- vi har i stort sett inga industriarbetsplatser
            kvar i vår region.
          </note>
          <note>
            Margarinbolaget, Finnboda varv, Vin &amp; Sprit, för att inte tala
            om de stora företagen som Atlas
          </note>
          <note>
            Copco -- allt är borta eller på väg att flytta.
          </note>
          <note>
            Det gäller också den mycket stora kontorsarbetsmarknaden i vår
            region. Varje kontor, från det lilla bokföringsföretaget till
            de stora försäkringsbolagen och bankerna, rationaliserar och datoriserar.
            Det är nödvändigt --
          </note>
          <note>
            produktivitetsutvecklingen i den privata tjänstesektorn har varit
            urdålig -- men i samband med att det sker i den här svåra lågkonjunkturen
            blir effekterna för tusentals kontorister, särskilt i fyrtioårsåldern
            och däröver, alldeles fasansfulla.
          </note>
          <note>
            Vidare gäller det den i de flesta fall ideologiskt bottnade slakten
            av kommunerna. Ett exempel är
          </note>
          <note>
            Huddinge, en av länets 24 kommuner -- jag bortser från Stockholms
            kommun, som ju är den 25:e. I
          </note>
          <note>
            Huddinge har man dragit in 643 tjänster -- nästan alla i kommundelsnämnderna.
            Det är alltså omsorgspersonal och i viss mån lärarpersonal som
            får gå. Jag behöver inte nämna vilket kön det oftast är fråga
            om.
          </note>
          <note>
            Till detta kommer byggarbetslösheten. Den är allmänt omvittnad
            och mycket omtalad också här i kammaren. Vi räknar med man här
            i Stockholms län exporterar 2 000--4 000 arbetslösa byggjobbare
            till andra län. Dessa har jobbat i Stockholms län, men nu går
            de arbetslösa i sina hemlän.
          </note>
          <note>
            Herr talman! Med förlov sagt: Det som har hänt med det kanske
            största byggprojekt på decennier som vi har planerat i vår region
            är inte något annat än en skandal. Det är en skandal när det gäller
            de ansvariga politikerna.
          </note>
          <note>
            Arlandabanan var i princip igångsättningsfärdig när den nya regeringen
            tog över. Då satte man i gång med dogmatiska -- jag kan inte använda
            något annat ord -- privatiseringsutredningar. Dessa resulterade
            inte i något annat än en katastrofal fördröjning av det här projektet.
            Nu antyder vissa regeringspartier att det kanske inte skall vara
            någon bana alls. Detta är mycket mycket oroande.
          </note>
          <note>
            Det budskap jag skulle vilja skicka vidare till regeringen är
            att arbetsmarknadsministern och kommunikationsministern nu måste
            lära sig att dra åt samma håll och få i gång det här bygget, som
            borde ha varit i gång för ett halvår sedan. Allt annat är nämligen
            oacceptabelt och får katastrofala konsekvenser.
          </note>
          <note>
            Sammantaget var 62 700 personer arbetslösa i
          </note>
          <note>
            Stockholms län förra veckan. Till detta kommer varsel som gör
            att prognosen för eftervintern visar att närmare 100 000 kvinnor
            och män i Stockholms län kommer att beröras.
          </note>
          <note>
            Vad skall man göra åt det här eländet -- för det är ett elände?
          </note>
          <note>
            Jag tänker t.ex. på Marianne, som jag känner väl.
          </note>
          <note>
            Hon är 52 år och kontorist sedan 15 år tillbaka.
          </note>
          <note>
            Dessförinnan var hon kassörska i Konsum. Hon flyttade till Stockholm
            på 70-talet och kom hit från
          </note>
          <note>
            Östergötland tillsammans med sin man, som fick jobb i Stockholm.
            Så småningom skilde de sig. Men
          </note>
          <note>
            Marianne kunde behålla radhuset, för hon hade ett jobb som kontorist.
            Jobbet var visserligen lågavlönat, men hon räknade med att det
            skulle vara tryggt fram till pensionen. Barnen håller på att flytta
            hemifrån. Det är nu som Marianne drabbas av det hemska. På hennes
            jobb skall man nämligen halvera personalen. Trots allt kände sig
            Marianne rätt så optimistisk i somras, när hon skulle börja på
            en AMU-utbildning. Äntligen, sade hon, skall jag lära mig modern
            datahantering och kontorsadministration. Jag skall komma igen
            med ny kraft och nya kunskaper, sade Marianne.
          </note>
          <note>
            Nu är läget det att Länsarbetsnämnden i
          </note>
          <note>
            Stockholms län minskar antalet beställda utbildningsplatser från
            6 000 till 2 000 på ett bräde.
          </note>
          <note>
            Marianne och tusentals andra kvinnor och män kommer inte att
            få sin utbildning. De kan inte komma igen när konjunkturen vänder.
            Detta är grymt och cyniskt. Dessutom är det samhällsekonomiskt
            vansinnigt att slösa bort så mycket av lärarkompetens och bra
            utbildning.
          </note>
          <note>
            Herr talman! Taletiden är snart slut. Men jag skulle vilja säga
            att jag, om arbetsmarknadsministern var här, hade velat avkräva
            ett löfte av honom. Han måste komma ihåg att det, för att hela
            Sverige skall leva, krävs att också Marianne och andra som flyttat
            hit till Stockholm får en chans till utbildning och jobb också
            i framtiden. Det tycker jag att man skall komma ihåg i samband
            med den nya propositionen. Det gäller att fördela arbetsmarknadsmedel
            och investeringsmedel så, att de också kan komma den här regionen
            till godo.
          </note>
          <note type="speaker">
            Anf. 21 CHRISTINA LINDERHOLM (c):
          </note>
          <note>
            Herr talman! En avgörande regionalpolitisk fråga för stockholmarna
            och stockholmarnas framtid är den uppgörelse som har träffats
            mellan moderater, socialdemokrater och folkpartister om det s.k.
          </note>
          <note>
            Dennispaketet. Jag tvekar inte att använda ordet katastrof när
            det gäller effekterna av uppgörelsen.
          </note>
          <note>
            Den är en katastrof för både miljö och skattebetalare. Såväl
            miljöxperter som ekonomer har helt underkänt den analys som
          </note>
          <note>
            Stockholmsleder AB presenterat och som beslutet grundar sig på.
          </note>
          <note>
            Kommunikationsminister Mats Odell jublade när avtalet var klart.
            Nu skulle bilismen minska med
          </note>
          <note>
            35 % i Stockholms innerstad, och därmed var saken klar. Blir
            det så? Det har vi ju ingen aning om.
          </note>
          <note>
            Bilismens utveckling är lika okänd som allt annat som berör framtiden.
            Men en sak vet vi, och det är att trafiken ökar när fler vägar
            byggs.
          </note>
          <note>
            Några ungdomar -- bl.a. min son Hasse -- satt häromkvällen och
            diskuterade hur det skulle bli i framtiden. Stockholm, deras stad,
            skulle förstöras av politiska 40-talister med storhetsvansinne
            och behov av att bygga monument över sig själva.
          </note>
          <note>
            Ungdomarna undrade om det inte fanns något nytänkande hos politiker.
            Är bilismen och bilarnas framkomlighet viktigare än luft, vatten
            och känsliga grönområden? Vad har de för rätt att förstöra vår
            stad? undrade ungdomarna. De kände inte alls någon tilltro till
            de subjektiva värderingar som Dennispolitikerna står för.
          </note>
          <note>
            De här ungdomarna -- de flesta av dem är studerande vid universitet
            och högskolor i
          </note>
          <note>
            Stockholm och alla är uppväxta i Stockholm -- var mycket undrande
            över att politiker inte har en aning om teknikens utveckling och
            om att det finns andra trafiklösningar som är bättre i stora städer.
          </note>
          <note>
            Tänk om vi kunde ligga först med att utveckla och använda modern
            teknik i stället för att använda gammaldags lösningar som inte
            fungerar och som förkastas av mera framsynta politiker i andra
            länder! Det var ungdomarnas slutsats.
          </note>
          <note>
            Centern förstår de här ungdomarnas vrede och ställer upp på deras
            önskemål. Gör ni andra politiker det?
          </note>
          <note>
            ''Hotet mot Stockholm'' heter en skrift som
          </note>
          <note>
            Socialdemokraterna givit ut. Jag tog för givet att det handlade
            om trafiklederna. Men det handlade om oron för nedskärningar inom
            barn- och äldreomsorg, om höjningen av avgifter och taxor som
            drabbar de som har låga inkomster. Inte ett ord sades om att de
            miljarder som tas från just de här pengarna läggs på en utbyggnad
            av Öster- och
          </note>
          <note>
            Västerlederna. Det är väl ingen som tror att det i slutänden
            inte blir skattbetalarna som får stå för kalaset. Så har det ju
            blivit när det gäller alla andra machoprojekt som genomförts.
            Globen är bara ett exempel.
          </note>
          <note>
            Det verkar som om manliga politikers främsta intresse är att
            skapa potenta symboler över sig själva -- vi kan bara fantisera
            om varför: en
          </note>
          <note>
            Haglundspinne på Södermalm, en Cederschiöldsk
          </note>
          <note>
            Japanskrapa i ett ömtåligt strandområde vid
          </note>
          <note>
            Brunnsviken. Om Österleden, eller
          </note>
          <note>
            Djurgårdsleden, blir verklighet kan många politiker få sin egen
            fallossymbol i form av en avgasskorsten på Djurgården. Den arktitektoniska
            utformningen kan göras så, att den speglar vars och ens karaktär.
            Symbolerna kan tillägnas Mats Odell,
          </note>
          <note>
            Mats Hulth, Carl Cederschiöld och Ralph Lédel.
          </note>
          <note>
            T.o.m. Lennart Rydberg kan nog få en skorsten, trots att folkpartisterna
            inte riktigt vågar stå för sin åsikt. De vill säga ja och nej
            lika kraftfullt.
          </note>
          <note>
            Framtidens dom över de här kortsiktiga gammelmanslösningarna
            beträffande framtidens kommunikationer kommer att bli förödande
            -- och det med rätta. Ingen annanstans har det visat sig att biltrafiken
            minskar när nya vägar byggs. Dessutom kräver finansieringen att
            bilismen skall öka, för annars räcker inte intäkterna. Kostnaderna
            stiger ju dag för dag för de här projekten. Vem skall betala?
            Är det exploateringen av grönområden som skall stå för fiolerna?
            Handlar det om nya stormarknader på norra Djurgården, i
          </note>
          <note>
            Nackareservatet och på Mälaröarna? Är det så det är tänkt? Är
            det för det här som vi skall ge statliga garantier?
          </note>
          <note>
            Det blir ju så många arbetstillfällen, säger man. Ja, men fruktansvärt
            dyra. Undrar just, Ines
          </note>
          <note>
            Uusmann, hur många arbetstillfällen för kvinnor som skulle få
            kosta uppemot 1 miljon per styck.
          </note>
          <note>
            Lennart Daléus, Pär Granstedt och jag motionerade i januari om
            att man skulle dela upp Dennispaketet för att snabbt skapa arbetstillfällen
            och förbättra möjligheterna att ställa bilen hemma i stället för
            att använda den till och från arbetet.
          </note>
          <note>
            Nu kanske inte ens kollektivtrafiksatsningarna kommer till stånd.
            Vägutbyggnaderna blir så dyra att man kanske blir tvingad att
            ta bort en del av det andra. Det är ju inte klokt! Mats Odell
            har gång på gång, bl.a. här i kammaren, betonat att paketet är
            en odelbar helhet. Nu plötsligt är helheten inte viktig. Tala
            om att skapa politikerförakt!
          </note>
          <note>
            Nej, nu är dags för sans och eftertanke. Följ naturresurslagen
            och gör en miljökonsekvensanalys. Gör en oberoende, långsiktig
            ekonomisk bedömning innan statliga garantier ges. Rädda Djurgården
            och Mälaren från förödelse och ge Stockholm en miljöchans med
            världens bästa kollektivtrafik.
          </note>
          <note type="speaker">
            Anf. 22 LARS BIÖRCK (m):
          </note>
          <note>
            Herr talman! De senaste veckorna har det blivit alltmer uppenbart
            för de flesta av oss att festen är över. Kvar på borden finns
            bara rester och obetalda räkningar från festarrangörerna.
          </note>
          <note>
            Därför ser vi en tendens i svensk politik till att regering och
            opposition samarbetar på bred front för att städa rent och dela
            på notan.
          </note>
          <note>
            Mot bakgrund av denna eftertankens kranka blekhet är det kanske
            i viss mån befogat att närmare titta på olika heliga kor. Skall
            vi skicka dem till slakt eller göda dem tjocka och feta?
          </note>
          <note>
            Några minuter vill jag tala om en av dessa politikens symbolfrågor
            -- Inlandsbanan. Kring denna har diskussionen alltid varit känslomässigt
            infekterad, och man hittar förkämpar och motståndare tvärs över
            partilinjerna.
          </note>
          <note>
            Inlandsbanan byggdes på 30-talet. Det är en bana som byggdes
            sent. Ganska snart fann man att den var en felsatsning, att de
            teorier som investeringen vilade på inte fungerade i praktiken.
            Det fanns helt enkelt inget behov av en längsgående järnväg från
          </note>
          <note>
            Gällivare till Kristinehamn. Den i och för sig goda tanken, att
            det norrländska inlandet härigenom skulle få ett rejält uppsving,
            visade sig bara vara en dröm. Både person- och godstrafiken gick,
            som den alltid dessförinnan gjort -- nämligen i västöstlig riktning
            utmed älvdalarna, där människorna har bott i tusentals år.
          </note>
          <note>
            Därför lades stora delar av trafiken ned redan efter ca 30 år,
            på 60-talet, och alltsedan dess har banans framtid -- eller kanske
            man skall säga brist på framtid -- stått i rampljuset. Så sent
            som 1991
          </note>
          <note>
            fattades i den här riksdagen ett beslut som skulle förbereda
            en total nedläggning. Det beslutet innebar att vi satsade 36 miljoner
            per år på att upprusta och nyinvestera i den busstrafik som går
            parallellt med banan. Parallellt och parallellt, busstrafiken
            går på vägarna, som har den fördelen att de passerar byar och
            samhällen där människor bor, så att hållplatserna kan ligga mer
            praktiskt till.
          </note>
          <note>
            Järnvägsspåret stryker fram mitt i storskogen.
          </note>
          <note>
            Beslutet att investera i busstrafik kan tyckas motiverat, då
            alla räknade med att Inlandsbanan skulle läggas ned. Härigenom
            skulle en fortsatt persontrafik garanteras. Men så kom den stora
            skälvans dag, och för att kunna skjuta ifrån sig det formella
            nedläggningsbeslutet, lade vår riksdag hundra miljoner på rådrumsårets
            altare. Det är hundra miljoner som inte direkt togs ur kassan,
            för kassan var tom. Men det går ju alltid att låna.
          </note>
          <note>
            Jag tror att en dylik generositet var en av dessa signaler som
            ledde till att den sedermera så berömda marknaden började tvivla
            på vår solvens.
          </note>
          <note>
            Släng inte goda pengar efter dåliga, brukar det heta. Det är
            ett ordspråk som vi kan ta fasta på när vi snart igen skall diskutera
            Inlandsbanans framtid.
          </note>
          <note>
            Men i år får diskussionen en betydligt krassare ekonomisk bakgrund
            än någonsin förut.
          </note>
          <note>
            Förslagen kring Inlandsbanans framtid kommer, om de förverkligas,
            att kosta oss åtskilliga hundra miljoner de närmaste fem åren.
          </note>
          <note>
            Tänkt är, att det bolag som skall ta hand om driften skall få
            ett årligt bidrag om 27 miljoner. Därtill får man ta över de normala
            underhållspengarna, som uppgår till 45 miljoner per år. Det finns
            också ett eftersatt upprustningsbehov på de sträckor där godstågen
            går fram. Det är en begränsad del av banan. Här räknar man med
            250 miljoner i investeringspengar, men de pengarna vill man också
            ge till det nya bolaget. Meningen är att de skall räcka till investeringar
            över hela bannätet.
          </note>
          <note>
            Eftersom det sägs att det är ungefär 400 miljoner som behövs
            för att upprusta persontrafiksdelarna, förstår alla att detta
            bara inte kommer att gå. Det kommer att bli en urvattning av de
            anslag som är livsviktiga för skogsindustrins systemtåg.
          </note>
          <note>
            Men det är inte nog med det. Bolaget skall även vederlagsfritt
            få överta SJ:s rullande materiel och även SJ:s fastigheter utmed
            spåren. Vederlagsfritt och vederlagsfritt. Det är staten, skattebetalarna,
            som får ersätta SJ med si eller så många hundra miljoner. Man
            förhandlar just nu om summans storlek och om hur den skall utbetalas.
          </note>
          <note>
            Det är stora pengar i en fattig ekonomi. Får vi någonting för
            detta då? Jag tror för min del att det finns många skäl för oss
            alla att inte rida på gamla tankegångar, utan vi får tänka igenom
            den här saken en gång till. Politisk vilja handlar om att prioritera
            och att satsa varje skattekrona där den gör bästa nyttan. Redan
            rådrumsårets kostnader innebär att vi har subventionerat varje
            resande på den här banan med 4 000--8 0000 kr.
          </note>
          <note>
            Herr talman! De här turisterna och de berörda
          </note>
          <note>
            Norrlandskommunerna förlorar ingenting på en nedläggning. Bussarna
            går där de går, och de kan svälja en högre beläggning. Det bli
            bättre lönsamhet där. En intressant reflektion är för övrigt att
            det inte är naturen kring banan som är turistens upplevelse. Där
            finns det mest snårskog. Höga berg och milsvid utsikt finns i
            den närliggande fjällvärlden, och dit kommer man på vägarna. Det
            är väl också därför som de 25 000 turisterna egentligen bara är
            en marginell siffra i den totala turistvolymen där uppe.
          </note>
          <note type="speaker">
            Anf. 23 GUNNAR THOLLANDER (s):
          </note>
          <note>
            Herr talman! Jag vill säga några ord om Uppsala län i den här
            regionalpolitiska debatten. Vi lever i krispaketens skugga i dag.
            Då tyckte jag att det var i högsta grad angeläget att belysa de
            problem, men också de möjligheter, som finns i just Uppsala län.
          </note>
          <note>
            Under många år har jag varit med i den här debatten och tagit
            upp frågan om vårt län. Nästan alltid har det varit den norra
            länsdelen som haft de stora bekymren. Det finns fortfarande stora
            bekymmer i den norra länsdelen, t.ex. i Skutskär.
          </note>
          <note>
            Massafabriken som Stora Kopparberg äger rationaliserar väldigt
            hårt. Där finns det, som sagt var, bekymmer.
          </note>
          <note>
            Så sent som i går kväll var jag där på ett möte. Jag åkte tåg
            till Gävle och möttes där av en person från
          </note>
          <note>
            Skutskär. Jag skjutsades av honom, och under tiden hann han berätta
            för mig att han var 60 år och att han i år gått hem med förtidspension
            från fabriken.
          </note>
          <note>
            Hans son, som är 34 år, har tyvärr blivit arbetslös.
          </note>
          <note>
            På så sätt fick jag under några minuter situationen mycket effektfullt
            belyst.
          </note>
          <note>
            Vi har en ort som heter Karlholmsbruk. Där finns
          </note>
          <note>
            Karlitfabriken. Den riskerar just nu att helt gå under. Jag vet
            inte om löntagarna möjligen kan ta över fabriken. Men där finns
            stora risker för att hela den grund som Karlitfabriken i Karlholmsbruk
            utgör för de här människorna rycks undan.
          </note>
          <note>
            För några veckor sedan var jag nere i Enköping. Nu talar jag
            om den södra delen av länet, för att få en spridning av informationen.
            Jag besökte ett antal småföretag. Det var intressant att komma
            till de här småföretagen. Men det var också jobbigt att märka
            hur svårt de just nu har att klara sin verksamhet och vilka bekymmer
            det finns när det gäller att klara vidare drift av de olika företagen.
          </note>
          <note>
            Trots att Älvkarleby fortfarande har den största arbetslösheten,
            är det Uppsala som nu ligger näst intill när det gäller arbetslöshetssiffror.
            Det är inte en situation som vi är vana vid. Uppsala är navet
            i vårt län. Men där har man också stora bekymmer.
          </note>
          <note>
            Jag tänkte referera ett brev som nyligen har lämnats till arbetsmarknadsdepartementet
            från länsstyrelsen, där Jan-Erik Wikström, som satt som ledamot
            här för bara några månader sedan, nu är landshövding. Han har
            undertecknat detta brev tillsammans med sina medarbetare på länssstyrelsen.
          </note>
          <note>
            Man talar i brevet om, att räknar man samman de arbetslösa och
            de personer som är föremål för arbetsmarknadspolitiska åtgärder
            har arbetslöshetstalet tredubblats på ett år. Man säger också
            i en prognos att man sommaren 1993 riskerar att vara uppe i 9
            % arbetslöshet. Jag ser naturligtvis inte detta som en förväntan,
            utan det måste vara en trend som bör brytas. Det är inte en prognos
            som skall infrias. Man skriver att det som har anslagits i krispaketet
            inte räcker till. Det behövs ytterligare insatser.
          </note>
          <note>
            Länsarbetsnämnden har precis i de här dagarna givit ut en rapport,
            som jag har tagit del av. Där säger man att totalt 22 124 arbetssökande
            är i kontakt med länets arbetsförmedlingar. Det är, som jag har
            sagt förut, en siffra som stiger oerhört snabbt.
          </note>
          <note>
            Länsstyrelsen trycker vidare på vikten av att satsa på beredskapsarbeten.
            Vi behöver, skriver man, ytterligare 700 platser inom tjänstesektorn.
            Man trycker också på vikten av att vara flexiblare i tillämpningen
            av regelsystemet, så att man inte låser fast sig i regler. Finns
            det riktiga projekt bör pengarna få användas, så att folk kommer
            i arbete snabbt. Det får inte haka upp sig.
          </note>
          <note>
            Jag har ett bra exempel från den ort jag kommer ifrån. En ideell
            förening skulle startas, och vi höll på att fastna i regelsystemet.
            Men vi lyckades på något sätt lösa det problemet. Det projektet
            är nu utfört. Många människor har fått jobba med det, och det
            var en fin sak som gjordes i ordning under våren och sommaren.
            Så det går om man är litet mer flexibel.
          </note>
          <note>
            Vi pratar också om, och det är viktigt att stryka under det,
            att samhällets insatser inte bara görs kortsiktigt för att minska
            arbetslösheten, utan de skall givetvis vara långsiktiga och främja
            den framtida tillväxten.
          </note>
          <note>
            Satsningar på infrastruktur och näringsliv i Uppsala län har
            goda förutsättningar att bli framgångsrika.
          </note>
          <note>
            De kan medverka till en utveckling av och ge problemlösningar
            för andra delar av landet. Hur kan det vara så? Jo, jag menar
            att Uppsala län, på grund av sitt läge, genomkorsas av många stora
            kommunikationsleder av mycket stort nationellt intresse. Om man
            tidigarelägger dessa utbyggnader kommer det att förbättra sysselsättningsläget,
            dels för oss, givetvis, dels för andra delar av landet.
          </note>
          <note>
            Jag tänker t.ex. på utbyggnaden av Ostkustbanan och byggandet
            av Mälarbanan. Det är mycket viktiga saker. Arlandabanan måste
            också anslutas till Ostkustbanan. Vi har tagit fram en lång rad
            projekt. Jag vill betona -- tyvärr tar talartiden slut mycket
            fort -- att vi har hört arbetsmarknadsminister Hörnlund tala om
            väldigt höga tal av industrijobb som har försvunnit och som kommer
            att försvinna inom några år. Men vi har, som vi säger, behov av
            krafttag för vårt län. Och vi har nödvändiga och viktiga projekteringar.
            Vi står väl förberedda att ta emot de resurser vi kan få för att
            starta dessa jobb.
          </note>
          <note type="speaker">
            Anf. 24 MAJ-INGER KLINGVALL (s):
          </note>
          <note>
            Herr talman! I dag känner vi inte igen oss i
          </note>
          <note>
            Östergötland. Vi har varit bortskämda med att ha en hög sysselsättning
            och låg arbetslöshet, även om vissa orter har varit drabbade av
            problem.
          </note>
          <note>
            Nu står vi en helt ny situation, där vårt län har drabbats mycket
            hårt av den djupa och långdragna lågkonjunkturen. Varslen har
            varit mer omfattande och arbetslösheten har ökat kraftigare i
          </note>
          <note>
            Östergötland än i något annat län.
          </note>
          <note>
            I slutet av augusti fanns över 16 000 öppet arbetslösa -- i länet
            en ökning med över 9 000
          </note>
          <note>
            personer eller 128 % på ett år. I hela landet var ökningen 89
            %. Tyvärr ser framtiden ännu mörkare ut. Om ett år kommer 25 000
            östgötar att sakna fast jobb. Tillbakagången är störst inom industri
            och offentlig sektor.
          </note>
          <note>
            Sämst till i Östergötland ligger Norrköping, med över 5 000 öppet
            arbetslösa. Det betyder att den öppna arbetslösheten nu är uppe
            i 7 % i
          </note>
          <note>
            Norrköping, att jämföra med t.ex. Västerås 5,2 %,
          </note>
          <note>
            Skellefteå 5,8 % och Gävle 6,4 %. Om ett år kommer 10 000 av
            Norrköpings 75 000 människor i arbetsför ålder att stå utanför
            den ordinarie arbetsmarknaden. Det motsvarar 13 %.
          </note>
          <note>
            Förhoppningen är att satsningarna i krispaketet på ungdomspraktikplatser
            kommer att minska den öppna arbetslösheten. ''Men det innebär
            inte att det egentligen sker något trendbrott när det gäller sysselsättningen.
            Tvärtom ökar den verkliga arbetslösheten.'' Det sade arbetsförmedlingens
            chef i Norrköping i en tidningsintervju häromdagen.
          </note>
          <note>
            Den absolut sista textilfabriken i textilstaden
          </note>
          <note>
            Norrköping, Strömma, läggs ner om några månader, och ytterligare
            200 personer kommer att mista jobbet. Till detta kommer riksdagens
            beslut att lägga ner F 13 nästa år. Det betyder ett bortfall av
            500 jobb på flottiljen och ytterligare 200 jobb som följdeffekt.
            Norrköpings kommun kommer också att skära ner verksamheten. 2
            000 anställda kommer att mista sina jobb 1992-1993. Det är ungefär
            en femtedel av de anställda.
          </note>
          <note>
            Bakom varje siffra döljer sig en människa, som känner oro inför
            sin framtid och som vill ha besked om sin framtid.
          </note>
          <note>
            Herr talman! Länsstyrelsen i Östergötland med ledning av landshövdingen
            håller nu på att dra upp riktlinjerna för en länskommission med
            uppgift att samla alla krafter i kampen om jobben i länet. Vi
            har goda tillgångar i form av universitet, bra kommunikationer,
            ett varierat näringsliv och jordbruk. Det finns mycket att ta
            tillvara och utveckla, men då behöver vi också få draghjälp i
            form av statliga pengar till infrastrukturinvesteringar och riskkapital
            för att utveckla näringslivet.
          </note>
          <note>
            I Norrköping, som är speciellt utsatt, har kommunledningen uppvaktat
            ett antal statsråd under hösten och beskrivit läget för kommunen,
            inte minst mot bakgrund av beslutet att lägga ner
          </note>
          <note>
            F 13. Flera intressanta projekt har presenterats, t.ex. lokalisering
            av kollektivforskning med uppgift att främja svensk industris
            konkurrenskraft, kriminalvårdshögskola, transportcentrum, förstärkning
            och förnyelse av industristrukturen i samarbete med Tekniska högskolan
            i Linköping, länsstyrelsen, Nutek m.fl. och naturligtvis infrastruktursatsningar.
            Det handlar i samtliga fall om att hitta flera olika finansieringskällor,
            men självklart behövs det statlig starthjälp och pengar från staten
            till infrastrukturinvesteringarna.
          </note>
          <note>
            Vi tycker också att staten har ett ansvar för att väga upp åtminstone
            effekterna av F 13:s nedläggning.
          </note>
          <note>
            Hittills har vi bara hört vänliga tillrop från regeringen, men
            vi behöver faktiskt mer. Det finns mycket av kraft och kreativitet
            i en stad som
          </note>
          <note>
            Norrköping, som genomgått en enorm strukturomvandlig alltsedan
            textilkrisen på 60-
          </note>
          <note>
            talet. Men det som saknas är i många fall riskvilligt kapital.
            Ibland handlar det faktiskt inte om så mycket pengar för att få
            fart och förverkliga en affärsidé.
          </note>
          <note>
            Den socialdemokratiska oppositionen i kommunen har valt att inte
            vänta på reaktionerna från regeringen och den borgerliga kommunledningen,
            utan har själv satt igång ett arbete med att söka nya vägar i
            kampen för jobben. Nu letar vi nya idéer i samverkan med fack
            och näringsliv. För att på kort sikt hjälpa upp situationen för
            de värst drabbade kommer vi socialdemokrater att föreslå en sysselsättnings-
            och utbildningsgaranti i vårt budgetalternativ för nästa år, på
            20 veckor per arbetslös, genom att försöka hitta flexibla lösningar
            med socialbidrag och andra ersättningsformer som finansiering.
            Även här behövs uppställning från staten genom förenklade regler
            för samordning av olika bidragsformer. Det är livsnödvändigt för
            att man skall kunna omvandla det passiva till aktiva åtgärder.
          </note>
          <note>
            Ett stort orosmoln är bristen på medel till AMU-
          </note>
          <note>
            utbildningen, som nu riskerar att tvingas varsla personal på
            grund av att platserna inte utnyttjas till fullo -- och detta
            i ett läge då bl.a. hundratals medelålders kontorister med bristfällig
            utbildning sparkas ut från arbetsplatser.
          </note>
          <note>
            Jag hade hoppats att i dag få något svar från ansvariga ministrar
            när det gäller kommande insatser. I Norrköping och Östergötland
            vet vi hur vi vill vända på utvecklingen. Vi har en rad konkreta
            idéer. Allt som behövs är besked från regeringen, så att vi kan
            sätta i gång med framtidssatsningarna.
          </note>
          <note>
            Herr talman! Jag tvingas tyvärr konstatera att vi i
          </note>
          <note>
            Östergötland inte får några besked i dag. Därför kommer vi naturligtvis
            att upprepa frågorna vid senare tillfällen.
          </note>
          <note type="speaker">
            Anf. 25 AGNE HANSSON (c):
          </note>
          <note>
            Herr talman! Flera talare här har anfört att de har projekt att
            erbjuda som mycket snabbt kan ge jobb.
          </note>
          <note>
            Det har jag också, exempelvis en upprustning av
          </note>
          <note>
            Stångådalsbanan och en utbyggnad av Dackeleden.
          </note>
          <note>
            Herr talman! Satsningen på att hålla sysselsättningen uppe i
            en svår lågkonjunktur måste gälla hela landet. Den nedgång i ekonomin
            som vi nu upplever drabbar alla. Men speciellt jobbigt är det
            för utsatta regioner. Kalmar län befinner sig i en mycket svår
            situation, som kräver särskild uppmärksamhet från statsmakternas
            sida.
          </note>
          <note>
            I Kalmar län går nu 4 500 öppet arbetslösa. Nära
          </note>
          <note>
            13 000 människor står utanför den ordinarie arbetsmarknaden på
            totalt 120 000 arbetstillfällen.
          </note>
          <note>
            Det är drygt 10 %. Det finns samhällen som
          </note>
          <note>
            Storebro utanför Vimmerby, som ju herr talmannen känner mycket
            väl, där två tredjedelar av industrisysselsättningen nu är borta.
            I Kalmar kommun, residenskommunen, går i dag nästan 6 %
          </note>
          <note>
            av arbetskraften, eller ca 2 000 personer, utan jobb.
          </note>
          <note>
            Ytterligare 1 100 finns i olika former av arbetsmarknadspolitiska
            åtgärder.
          </note>
          <note>
            Under den här veckan har offentliggjorts att Volvo skall ureda
            en stängning av fabriken i Kalmar.
          </note>
          <note>
            Därmed riskerar ca 800 ytterligare att förlora sina jobb. Därtill
            hotas en rad arbetstillfällen i underleverantörsföretag i länet.
            En nedläggning av
          </note>
          <note>
            Volvo Kalmarverken skulle vara förödande, inte enbart för Kalmar
            utan för hela sydöstra Sverige.
          </note>
          <note>
            Kalmar har blivit mer och mer beroende av Volvo genom att en
            rad andra viktiga enheter har försvunnit.
          </note>
          <note>
            Kalmar har mist offentliga jobb inom Vägverket.
          </note>
          <note>
            Posten har flyttat verksamhet till Växjö, Televerket har flyttat
            arbetstillfällen till Jönköping, Scans slakteri har lagts ner,
            ABB Train, som bygger tågvagnar till X 2000, har varslat om uppsägning
            och kooperativa Nordchoklad är till salu. Mycket av detta är direkt
            statliga jobb. Därmed faller också ansvaret tungt på statsmakterna.
            Det gäller både att hjälpa till med att bevara Volvoverken i Kalmar
            och att ersätta redan förlorade statliga jobb.
          </note>
          <note>
            Kalmar behöver Volvo lika väl som länet behöver en upprustad
            Stångådalsbana och en utbyggd
          </note>
          <note>
            Dackeled. Om strukturproblemen är stora i residenskommunen, är
            de verkligen inte mindre i övriga delar av länet. Norra länsdelens
            kommuner är värst utsatta. Där är också arbetslösheten högst i
            länet.
          </note>
          <note>
            Samtidigt som det gäller att härda ut i en krissituation gäller
            det att rusta för att möta bättre tider, att hålla humöret uppe
            och att visa optimism och framtidstro. För att klara det är det
            viktigt att länet ser att det får del av de satsningar som görs
            från statsmakternas sida.
          </note>
          <note>
            Viktiga och avgörande åtgärder i det sammanhanget nu för länet
            är att med arbetsmarknadsmedel upprusta länsjärnvägarna, framför
            allt med sikte på en framtida
          </note>
          <note>
            Stångådalsbana genom hela Kalmar län. I första hand gäller det
            sträckorna Oskarshamn--Linköping och Hultsfred--Nässjö, som i
            dag hotas av direkt nedläggning om inte staten går in och svarar
            för upprustningen.
          </note>
          <note>
            Dessa insatser, tillsammans med en förbättring av vägen Storebro--Vimmerby
            med hjälp av extra vägpengar, är sådana utvecklingsinsatser där
            statens hjälp är klart avgörande för framtiden. Det skulle vara
            en verkningsfull regionalpolitisk insats.
          </note>
          <note>
            Det skulle öppna möjligheten att förverkliga
          </note>
          <note>
            Dackeleden som genomfartsled med en avlänkning av Europaväg 4
            genom norra Kalmar län. Det skulle förbättra länets infrastruktur
            radikalt och därmed förbättra länets möjligheter att möta nästa
            konjunkturuppgång. Det skulle vara en trafikpolitiskt och miljöpolitiskt
            viktig förbättring.
          </note>
          <note>
            Det skulle ge värdefull sysselsättning i det sysselsättningssvagaste
            området i länet.
          </note>
          <note>
            En upprustning av Stångådalsbanan och ett förverkligande av Dackeleden
            är ett samfällt och starkt önskemål från de berörda kommunernas
            sida. En utebliven satsning i dessa avseenden kan innebära att
            strukturoch sysselsättningsproblemen ytterligare förvärras, särskilt
            om hot om omlokalisering till annan region från betydande företag
            i området sätts i verket.
          </note>
          <note>
            Ett annat samfällt krav från regionen är att de norra kommunerna
            Västervik, Vimmerby, Hultsfred och
          </note>
          <note>
            Högsby tillfälligt inlemmas i stödområdet. Det är klart motiverat,
            då de regionalpolitiska problemen i de fyra berörda kommunerna
            är mer svårartade än i vissa andra kommuner, som redan har getts
            tillfällig placering i stödområdet. Det finns inte några skäl
            till att förhindra ett beslut om tillfällig stödområdestillhörighet
            för de fyra norra kommunerna i Kalmar län.
          </note>
          <note>
            Herr talman! De sysselsättningspolitiska åtgärder som nu genom
            krisuppgörelsen visat sig ha så bred uppslutning i riksdagen bör
            naturligtvis också omfatta Kalmar län.
          </note>
          <note type="speaker">
            Anf. 26 JAN BJÖRKMAN (s):
          </note>
          <note>
            Herr talman! Blekinge är ett bra län att leva och bo i. I länet
            finns en omfattande industriell verksamhet, en stor del av landets
            pälsdjursnäring, ett välorganiserat fiske, en stor trädgårdsnäring,
            viktiga militära anläggningar och underbara naturliga förutsättningar
            för turism. Blekinge är ett av landets mest tättbefolkade områden
            med korta avstånd och goda kommunikationsmöjligheter. Till detta
            kommer den relativt nybildade högskolan i
          </note>
          <note>
            Karlskrona/Ronneby som befinner sig i ett expansionsskede. Högskolan
            utgör ett viktigt inslag i ett framgångsrikt, strategiskt arbete
            för att stärka regionen.
          </note>
          <note>
            Blekinge har långsiktigt goda utvecklingsmöjligheter. Läget kring
            Östersjön med närhet till såväl de baltiska staterna som Polen
            och övriga Central- och Östeuropa ger goda förutsättningar för
            utbyte när det gäller t.ex.
          </note>
          <note>
            handel, turism, utbildning och kultur. Från att under decennier
            ha varit en barriär har Östersjön åter blivit en förbindelseled
            med regioner som ligger nära Blekinge.
          </note>
          <note>
            Tyvärr förmörkas utvecklingsmöjligheterna i nuläget av det mycket
            svåra sysselsättningsläget.
          </note>
          <note>
            För närvarande är 6,5 % av blekingarna öppet arbetslösa. Till
            detta kommer 4,5 % som är föremål för olika typer av åtgärder.
            Bara sedan september
          </note>
          <note>
            1991 har 3 600 personer varslats om uppsägning, varav 1 900 personer
            inom tillverkningsindustrin.
          </note>
          <note>
            Satt i relation till folkmängden är Blekinge, enligt
          </note>
          <note>
            Länsarbetsnämnden i Blekinge, det län som drabbats hårdast av
            varsel under det senaste året.
          </note>
          <note>
            I dag står mer än 10 000 blekingar utanför den ordinarie arbetsmarknaden.
            Värst drabbade är ungdomarna. 4 000 ungdomar under 25 år, eller
            nästan 30 %, står utanför den ordinarie arbetsmarknaden. Den öppna
            arbetslösheten i denna grupp är för närvarande 13 %.
          </note>
          <note>
            Blekinge som typiskt industrilän drabbas extra hårt i nedgångstider.
            Med några få undantag kommer länets större företag att fortsätta
            att minska antalet anställda. Minst 1 500 industrijobb väntas
            försvinna med nu kända varselåtgärder.
          </note>
          <note>
            På det offentliga området riskerar bortåt 2 000
          </note>
          <note>
            personer att få lämna sina jobb. En starkt bidragande orsak till
            detta är den dramatiska indragning av statsbidrag från kommuner
            och landsting som den borgerliga riksdagsmajoriteten har beslutat
            om. Den offentliga sektorn är ju i långa stycken en kvinnoarbetsmarknad,
            och när det sker så stora indragningar som nu drabbas kvinnorna
            i särskilt hög grad. Detta är speciellt allvarligt i ett län som
            Blekinge, där arbetsmarknaden för kvinnorna redan tidigare varit
            svag.
          </note>
          <note>
            Många har svårt att förstå den rundgång av pengar som statsbidragsindragningen
            orsakar genom att man först sparar in anställda i kommuner och
            landsting och sedan satsar resurser på arbetsmarknadsåtgärder
            för samma grupper.
          </note>
          <note>
            Från socialdemokratisk sida har vi tagit mycket allvarligt på
            sysselsättningsläget. Under vintern och våren genomfördes inventering
            av sysselsättningsobjekt i länets alla kommuner för att man snabbt
            skulle kunna erbjuda arbeten i stället för kontantstöd åt arbetslösa.
            Förslagen innehöll bl.a. satsningar på skolor, VA-anläggningar,
            vägar,
          </note>
          <note>
            Blekinge kustbana m.m., och de fanns med i socialdemokraternas
            sysselsättningsmotion i våras.
          </note>
          <note>
            Dessa förslag föll inte riksdagsmajoriteten på läppen, utan de
            avvisades. Det var beklagligt att så skedde, eftersom en satsning
            på byggande och kommunikationer är att satsa på framtiden, och
            det är självklart att kraven kvarstår.
          </note>
          <note>
            Arbetsmarknadsläget är ju ännu allvarligare i dag än vad det
            var i våras.
          </note>
          <note>
            På utbildningssidan har den borgerliga regeringen slagits för
            neddragning av framför allt kommunal vuxenutbildning och studiestöd.
            Detta har naturligtvis gått ut över den kommunala vuxenutbildningens
            möjligheter att erbjuda utbildningsplatser. Fler utbildningsplatser
            till komvux i länet är ett måste!
          </note>
          <note>
            På högskolans område har regeringen efter mycken sommarvånda
            lagt ut 4 000 nya studieplatser. Det moderatstyrda utbildningsdepartementet
            gav inte högskolan i Karlskrona/Ronneby de platser man kunde ta
            emot. Av ett erbjudande om att ta emot
          </note>
          <note>
            195 nya elever fick man bara resurser till 30.
          </note>
          <note>
            I krispaket nummer ett finns nu ytterligare platser att fördela.
            Enligt min mening är det självklart att dessa platser läggs på
            de mindre högskolorna, och jag förutsätter att högskolan i Karlskrona/Ronneby
            erhåller en betydligt rejälare tilldelning än vad den fick i regeringens
            augustisatsning.
          </note>
          <note>
            Herr talman! Att mer än 10 000 är utan arbete i länet är orimligt.
            Åtgärder måste sättas in för att kraftigt minska den öppna arbetslösheten.
          </note>
          <note>
            Krispaketen innehåller resurser till arbetsmarknadsinsatser av
            olika slag. Det är viktigt att särskilt beakta Blekinges speciella
            situation, när dessa arbetsmarknadsmedel nu skall fördelas. De
            insatser av regionalpolitisk karaktär som har gjorts under 80-talet
            måste också få sin fortsättning.
          </note>
          <note>
            Staten måste ta sitt ansvar för att ta till vara de goda utvecklingsmöjligheter
            som länet har.
          </note>
          <note type="speaker">
            Anf. 27 KENNETH LANTZ (kds):
          </note>
          <note>
            Herr talman! I förrgår kom Aftonbladet till vad som kanske är
            finalen i en artikelserie om den ekonomiska krisen. Tidningens
            framsida fylldes av en bild på ett ''förbrytargalleri'' bestående
            av tre personer: Thorbjörn Fälldin, Olof Palme och
          </note>
          <note>
            Ingvar Carlsson. Ingressen löd:
          </note>
          <note>
            ''Hög inflation, ett skattesystem som gjorde lån oerhört billiga,
            för många devalveringar, för slappa budgetar och fel tidtabell
            för de avskaffade valutaregleringarna och skattereformen''.
          </note>
          <note>
            För några dagar sedan beskrev Odd Engström
          </note>
          <note>
            Sveriges kris som ett resultat av 20 års felgrepp. En smula skuldmedvetenhet
            från Socialdemokraternas sida hade inte skadat.
          </note>
          <note>
            Dagens extrema sysselsättningskris är inget problem som löses
            av kortsiktig politisk fingerfärdighet eller av några socialdemokratiska
            rosprydda paket med sidenband. Nej, herr talman, här krävs det
            insikter av långsiktig karaktär med fasthet och klara mål som
            är realistiska. Krisen är ett resultat av en ekonomi och näringspolitik
            som har vanskötts under lång tid och främst då naturligtvis under
            den socialdemokratiska regeringsperioden.
          </note>
          <note>
            Den förra borgerliga regeringen hetsades av en makthungrig fackföreningsrörelse
            och en hatisk socialdemokratisk opposition, när den försökte att
            genomföra blygsamma besparingar eller att åstadkomma en mer tillväxtinriktad
            ekonomisk politik. Detta lider vi av ännu i dag, och vi kommer
            att få betala igen varje förlorad krona i rena pengar och i tid.
          </note>
          <note>
            Man kan tänka sig tillbaka till tiden när många småföretagare
            lade ner sin verksamhet under hotet av löntagarfonderna. Hur många
            arbetsplatser gick då inte förlorade?
          </note>
          <note>
            Hur många hade i dag varit anställda i dessa företag, om ägarna
            hade känt sig motiverade att fortsätta med sin producerande verksamhet?
          </note>
          <note>
            Säkert hade vår arbetsmarknad sett helt annorlunda ut i ett sådant
            läge. Jag återkommer till detta litet senare.
          </note>
          <note>
            Hur många arbetstillfällen gick förlorade på grund av de höga
            arvs- och förmögenhetsskatterna?
          </note>
          <note>
            Hur många hade kunnat vara anställda i industriföretag om arbetsmarknadslagarna
            hade varit anpassade till små företag i stället för till stora
            fackliga organisationer?
          </note>
          <note>
            Socialdemokraterna har ett tungt ansvar för dagens situation
            på arbetsmarknaden. En dålig grund är lagd där ''huset'' faller
            samman som ett korthus.
          </note>
          <note>
            Men gjort är gjort. Nu gäller det om inte att förlåta så åtminstone
            att försöka göra det bästa möjliga för
          </note>
          <note>
            Sverige. Att höra vad som orsakade krisen är ingen tröst för
            dagens arbetslösa. Den enda långsiktiga trösten är ett riktigt
            arbete, inte någon terapeutisk sysselsättning i ett lönsamt företag.
          </note>
          <note>
            Herr talman! Vi kristdemokrater är glada över att vara med i
            ett spännande regeringssamarbete, där vi konkret kan visa på gamla
            kds-krav, såsom satsningar på infrastrukturen och på ungdomar
            som behöver möta en arbetsmarknad som har en öppen famn.
          </note>
          <note>
            Genom regeringspartiernas insatser finns det flera viktiga ingredienser
            för att långsiktigt förbättra arbetsmarknaden och därmed skapa
            en trygghet för svensk arbetskraft. Som exempel kan nämnas att
            arbetsgivaravgifterna sänks vid årsskiftet och att förmögenhetsskatten
            på arbetande kapital redan är avskaffad.
          </note>
          <note>
            Jag tänker också på förslaget om ett riskkapitalbolag, vilket
            har hälsats med tillfredsställelse av alla näringslivets organisationer.
          </note>
          <note>
            Förslaget presenterades förra veckan. Bolagen kommer att tjäna
            som partner till svenska företag med tillväxtpotential. Det är
            nämligen i de små företagen som lösningen på de stora problemen
            ligger.
          </note>
          <note>
            Herr talman! Tillåt mig att avsluta med att exemplifiera med
            följande tankar: Vi har i Sverige ca 385 000 småföretag, vilket
            i stora delar motsvarar dagens arbetslöshet. Vi klarar inte att
            komma till rätta med arbetslösheten genom stora insatser i stora
            företag. Nej, vi skall klara detta genom små insatser för de små
            företagen. Tänk, om varje småföretagare får möjlighet att anställa
            en person! Då skulle vi klara en stor del av den nuvarande arbetslösheten.
            Genom att ge småföretagarna ekonomisk stimulans och uppmuntran
            kommer de att ge liv i den svenska sysselsättningen igen.
          </note>
          <note>
            I dag har vi genom gemensamma åtgärder hjälpt många ungdomar
            tillbaka till förtroende för svensk företagsamhet. Detta är bra,
            men det vore önskvärt med en förlängning av de sex månader som
            praktikplatsen i dag sträcker sig över. Sjukdom och andra avbrott
            skall inrymmas i denna period, men jag anser att de i stället
            borde exkluderas.
          </note>
          <note>
            Låt oss göra stora insatser genom småföretagen och vuxenhjälp
            till ungdomarna. Lågkonjunkturen kan då skapa en mycket bra grund
            för kommande tider med hopp om bättre konjunkturer framöver för
            oss alla.
          </note>
          <note>
            Ett annat sätt, herr talman, vore att införa möjlighet till arbetsdelning.
            Detta kräver kanske sin förklaring. Ett exempel talar tydligt
            nog.
          </note>
          <note>
            Ett företag tvingas krympa antalet anställda med
          </note>
          <note>
            50 %, från 20 personer till 10. På detta sätt blir 10
          </note>
          <note>
            personer helt utan social arbetsgemenskap. Men genom att man
            delar på jobben, så att t.ex. 20
          </note>
          <note>
            personer arbetar 50 % och får ersättning från arbetslöshetskassan
            för resterande 50 %, skulle en viktig del av den sociala arbetsgemenskapen
            behållas.
          </note>
          <note>
            Varje människa, oavsett utbildning och kompetens, skall känna
            sig värdefull. Genom arbetsdelning är detta möjligt.
          </note>
          <note type="speaker">
            Anf. 28 RUNE THORÉN (c):
          </note>
          <note>
            Herr talman! Vikten av en god infrastruktur har i den allmänpolitiska
            debatten under dessa tre dagar betonats av flera talare. En viktig
            del i en bra infrastruktur är att ha goda kommunikationer. Det
            är viktigt för näringslivet, och det är viktigt för de enskilda
            människorna. Det är avgörande om vi menar allvar med orden: Hela
            Sverige skall leva.
          </note>
          <note>
            Till kommunikationer hör vägar, järnvägar, flyg, sjöfart och
            telekommunikationer.
          </note>
          <note>
            Under den korta taletid som jag har till mitt förfogande här
            i debatten skall jag hvudsakligen beröra vikten av goda järnvägskommunikationer.
          </note>
          <note>
            Detta betyder inte att övriga kommunikationer är oviktiga.
          </note>
          <note>
            Såväl Banverket som SJ har tillställt oss i trafikutskottet ett
            bra underlagsmaterial om behovet av en stark utbyggnad för den
            närmaste tiden. SJ har presenterat ett framtida järnvägssystem
            fram till år 2010 och uppskattar investeringsbehovet för de närmaste
            18 åren när det gäller de s.k. huvudstråken till ca 100 miljarder
            kronor. Det är naturligstvis en fantastiskt stor summa. Men jag
            vill erinra kammarens ledamöter om att det är exakt samma summa
            som arbetsmarknadsministern i debatten nämnde som kostnad för
            arbetslösheten under innevarande budgetår. Arbetsmarknadsministern
            åskådliggjorde också på ett bra sätt hur mycket 100
          </note>
          <note>
            miljarder kronor egentligen är. Det kan översättas med att varje
            arbetande i vårt land får lägga ut 2 000
          </note>
          <note>
            kr i månaden under ett år.
          </note>
          <note>
            Tänk om varannan arbetande i vårt land sparade
          </note>
          <note>
            25 000 kr i svenska järnvägsobligationer med en löptid på 10
            år. Det skulle ge 50 miljarder kronor i möjliga investeringar,
            dvs. 100 miljarder kronor under 20 år. Jag framställer inte detta
            som ett förslag i dag, men jag vill visa att det inte borde vara
            omöjligt att finna bra sätt att få fram investeringskapital. Jag
            tror att många medborgare i dag gärna skulle sätta in sitt kapital
            i samhällsnyttiga investeringar, inte minst med erfarenhet av
            hur sparkapital under den senaste tiden hanterats av många som
            haft spararnas förtroende att göra det.
          </note>
          <note>
            Vårt land är mycket avlångt. Vi har all anledning att med snabba
            järnvägstransporter minska tidsavståndet till övriga Europa. Det
            är därför viktigt att vi snabbt tar till oss vad Banverket och
          </note>
          <note>
            SJ anför när det gäller utbyggnadsbehovet. Det tar nämligen lång
            tid från det att vi kommit överens om vad som behöver byggas tills
            objektet i fråga kan börja användas.
          </note>
          <note>
            Det är också av andra skäl viktigt att komma till beslut i dessa
            frågor så fort som möjligt, dels därför att de ger oss värdefull
            sysselsättning, dels därför att de företag som i dag tillverkar
            tåg behöver ha långsiktiga beslut för att kunna hålla sin produktion
            i gång. Kommuner, markförhandlare, m.fl. måste också ha signaler
            i god tid för att påbörja sitt arbete.
          </note>
          <note>
            I sin skrift Ett marknadsanpassat framtida järnvägssystem redovisar
            SJ vilka restider man kan komma ned till om man bygger ut järnvägen
            i vårt land. Det gäller då i vissa fall helt nya banor med s.k.
            höghastighetståg och i andra fall tåg som vi har i dag, X 2000,
            samt på andra håll banförbättringar som medför betydligt högre
            hastigheter än vi har i dag.
          </note>
          <note>
            Herr talman! Som exempel kan jag redovisa vad det betyder för
            Västsverige. Vi skulle på så sätt med tåg kunna ta oss från Göteborg
            till Malmö på två timmar, likaså från Göteborg till Oslo. Till
          </note>
          <note>
            Stockholm skulle också restiden klaras på två timmar med höghastighetståg
            på den nya
          </note>
          <note>
            Götalandsbanan.
          </note>
          <note>
            Vad detta skulle få för betydelse för näringslivet i
          </note>
          <note>
            Västsverige kan var och en räkna ut. Det skulle innebära ett
            minskat behov av inrikes flyg i
          </note>
          <note>
            Västsverige, vilket skulle ge oss möjligheter till flera utrikesförbindelser.
            Landvetter kan därmed också avlasta Arlanda. Med snabba tågförbindelser
            till Landvetter blir Landvetter därmed en lätt tillgänglig flygplats
            för en stor del av vårt land.
          </note>
          <note>
            En bra pendeltågstrafik i Västsverige är också av stor betydelse.
            Västtåg, som ingick som en del i det s.k. Adelsohnspaketet, måste
            genomföras. En järnvägstunnel i centrala Göteborg skulle göra
            pendeltågen ännu mera attraktiva, och därmed minska biltrafiken
            i Göteborg, vilket även skulle förbättra miljön.
          </note>
          <note>
            Det är viktigt vi får en ökad konkurrens inom tågtrafiken. På
            länsjärnvägsnätet liksom vissa andra banor är det viktigt att
            flera aktörer får vara med och ge anbud på trafiken. Just nu pågår
            upphandlingen av den s.k. olönsamma tågtrafiken.
          </note>
          <note>
            Det är viktigt att tågtrafik, som i dag kanske inte har så många
            resenärer men som genom en utbyggnad av det övriga nätet kan förväntas
            medverka till ett ökat resande, inte nu läggs ned.
          </note>
          <note>
            Herr talman! Jag beklagar att Lars Biörk har lämnat kammaren,
            eftersom jag slutligen vill framhålla vikten av att vi här i riksdagen
            tar vårt samhällsansvar för att Inlandsbanan får en sådan standard
            att såväl godstrafik som persontrafik får bra framtida transportbetingelser.
          </note>
          <note>
            Herr talman! Jag vill avsluta mitt anförande med att säga att
            vi inom Centern anser att:
          </note>
          <note>
            Det är nu när vi har arbetslöshet som vi bör utnyttja möjligheterna
            till en kraftig utbyggnad av järnvägstrafiken.
          </note>
          <note>
            Det är nu inför ett ökat samarbete med övriga
          </note>
          <note>
            Europa som vi skall bygga ut vår järnväg så att vårt avståndshandikapp
            därmed tidsmässigt minskas.
          </note>
          <note>
            Det är nu när miljöföroreningarna hotar oss alltmer som vi skall
            satsa på det miljövänliga alternativ som järnvägen utgör.
          </note>
          <note>
            Det är nu, på tröskeln till 2 000-talet, som vi skall visa våra
            efterkommande att vi var kloka politiker som satsade på en utbyggnad
            av vårt järnvägsnät.
          </note>
          <note type="speaker">
            Anf. 29 STEN ÖSTLUND (s):
          </note>
          <note>
            Herr talman!När jag anmälde mig till debatten förra fredagen
            var avsikten att ägna mitt anförande åt hemmasituationen. Men
            efter den gångna veckan har jag ändrat min disposition.
          </note>
          <note>
            Jag tycker att det har varit en svart vecka när det gäller arbete
            och sysselsättning. Redan när veckan inleddes hade vi fått buden
            om att Volvo utreder
          </note>
          <note>
            Kalmar- och Uddevallafabrikernas framtid.
          </note>
          <note>
            Bilindustrin befinner sig milt sagt i kris. För Volvo som för
            första gången redovisar förlust samtidigt för både person- och
            lastvagnar är situationen svår.
          </note>
          <note>
            Hemmamarknaden har halverats, och det är kärvt på de viktigaste
            exportmarknaderna. Vi har fått veta att Saab har något år på sig
            att komma igen.
          </note>
          <note>
            När några av oss gamla metallare här i riksdagen under vecka
            träffade förbundsledningen, kunde vi bara konstatera att det inte
            föreligger några större skillnader i bedömningarna av framtidsutsikterna
            för bilindustrin mellan företag och fack. Vi fick också veta att
            var femte metallarbetare befaras gå arbetslös vid årets slut --
            20 %.
          </note>
          <note>
            Under den förra lågkonjunkturen försvann 160 000
          </note>
          <note>
            industrijobb, 60 000 tillkom under 80-talet. Hur många av de
            över 200 000 industrijobb som nu har försvunnit kommer att kunna
            återskapas? Det var frågeställningen som satte sin prägel på träffen
            med vår förbundsledning.
          </note>
          <note>
            På arbetsmarknadsutskottets sammanträde i tisdags fick vi en
            förhandsinformation om den kommande prognosen av AMS-chefen Göte
          </note>
          <note>
            Bernardsson. Den publicerades i går, och det är nu allmänt känt
            att vi under nästa år går mot en öppen arbetslöshet på 10 %, om
            vi som AMS förutsatt ställer medel till förfogande att hålla 5
            % i arbetsmarknadspolitiska åtgärder.
          </note>
          <note>
            Onsdagens debatt i ämnet präglades till viss del av debattörernas
            förhandsinformation. Men jag är inte säker på att arbetsmarknadsministern
            i sin redovisning av kostnaderna för arbetslösheten, som han angav
            till 100 miljarder kronor, hade tagit med i beräkningen de tal
            som man nu räknar med beträffande arbetslöshet och arbetsmarknadspolitiska
            åtgärder. Pengarna är i varje fall slut i Göteborgs och Bohus
            län, och det skapas inte några fler beredskapsjobb, utan man går
            där och väntar på pengar efter krisuppgörelsen.
          </note>
          <note>
            Av de arbetsmarknadspolitiska åtgärderna är det den s.k. ungdomspraktiken
            som nu växer lavinartat. Visst är det bra att de unga får komma
            ut i arbetslivet. Till den ställer de borgerliga stor tillit.
            Vi hade en annan lösning som dock röstades ned. Men det som nu
            händer inom ramen för ungdomspraktiken är att den hotar att försätta
            alla normala funktioner för ungdomars arbetsmarknad ur spel.
          </note>
          <note>
            I morgonens Ekosändningar redovisades oroande exempel på hur
            den används för att ersätta vanliga arbeten med gratis arbetskraft.
            Det är självfallet lockande för många arbetsgivare att få arbetskraft
            utan att behöva vare sig betala lön eller ta något egentligt arbetgivaransvar.
            Föreställningen om att arbetsförmedlarna skall kunna hålla kontroll
            så att ungdomarna inte utnyttjas felaktigt är inget annat än illusioner.
            Hur skall arbetsförmedlarna kunna hålla kontakt med 50 000--60
            000 ungdomar ute på otaliga arbetsplatser utöver sina övriga uppgifter?
          </note>
          <note>
            I samma Ekosändningar lämnades nya uppgifter om vad förlusterna
            i bank- och finansystemen kan komma att bli efter spelet i kasinoekonomin
            med fastigheter under 80-talet. De 100 miljarder kronor som hitintills
            antagits kan komma att dubbleras.
          </note>
          <note>
            Samtidigt har SAF under veckan redovisat att man bedömer att
            3 500 långsiktigt lönsamma företag drivits i konkurs. Orsaken
            är bankkrisen. Det handlar om att 10 % av de företag som slagits
            ut har gjort det, inte därför att de är dåliga, utan därför att
            de inte har kunnat få normala krediter.
          </note>
          <note>
            Herr talman!Man frågar sig nu: Hur många långsiktigt lönsamma
            företag hotas i spåren av bankkrisen?
          </note>
          <note>
            Inom den offentliga sektorn kräver regeringens och riksdagens
            indragning av 7,5 miljarder kronor från kommunerna sin tribut
            i ökad arbetslöshet.
          </note>
          <note>
            I Göteborg -- som har nära 7 % arbetslöshet, den högsta i länet,
            och som konsekvent har missgynnats i de senaste årens skatteomläggningar
            -- har 3 500
          </note>
          <note>
            jobb försvunnit under året, och lika många beräknas försvinna
            under nästa år. Ändå har kommunen en övertalighet på 1 500 personer,
            inte därför att dessa inte behövs utan därför att kommunen inte
            har råd.
          </note>
          <note>
            Den borgerliga majoriteten har lagt fram ett sparprogram på 15
            % under mandatperioden.
          </note>
          <note>
            Under veckan kom stadskontorets bedömning att det ändå kommer
            att fattas 1 miljard för 1993, något som naturligtvis kommer att
            slå mycket hårt även på sysselsättningen. Så är det i de flesta
            kommuner.
          </note>
          <note>
            Herr talman! Jag får nu signal om att min taletid börjar ta slut.
            Jag får stryka en del i mitt manus.
          </note>
          <note>
            Inför utsikterna att få uppleva en öppen arbetslöshet på 10 %
            nästa sommar måste nu alla åtgärder som kan tillgripas sättas
            in, byråkratiska hinder undanröjas och alla uppslag tillvaratas.
            Det är att hoppas att det kan bli ett gemensamt intresse över
            partigränserna i det allvarliga läge arbetsmarknaden befinner
            sig i, inte minst, herr talman, med tanke på vad vi nu kan se
            framför oss efter denna svarta vecka för arbete och sysselsättning
            i vårt land.
          </note>
          <note type="speaker">
            Anf. 30 INGVAR JOHNSSON (s):
          </note>
          <note>
            Herr talman! Norra Älvsborg är en fin del av vårt land, med mycket
            starka industritraditioner och goda utvecklingsmöjligheter. Men
            krisen har gjort att över 9 000 personer nu är arbetslösa, och
            det mesta tyder på att det blir värre.
          </note>
          <note>
            De förslag som vi socialdemokrater redovisade under vårriksdagen
            och i augusti skulle ha dämpat denna negativa utveckling, men
            regeringen var alltför passiv.
          </note>
          <note>
            Västsverige är också, som Sten Östlund var inne på, starkt beroende
            av bilindustrin. Det finns en mycket stark oro för framtiden både
            bland de anställda i bilindustrin och bland dess underleverantörer.
          </note>
          <note>
            Jag tror att det allra viktigaste för bilindustrin är att det
            blir ordning på landets ekonomi. För underleverantörerna är det
            dessutom viktigt med en ökad kompetensutveckling. Därför har vi
            krävt att det skall satsas på kompetensutveckling för bilindustrins
            underleverantörer. Det är viktigt för utvecklingen i Norra Älvsborg.
          </note>
          <note>
            Teli tänker sparka 150 anställda i Vänersborg. Jag menar att
            staten inte kan smita undan från sitt ansvar för detta. Staten
            har ett ansvar för att Teli i
          </note>
          <note>
            Vänersborg kan utvecklas.
          </note>
          <note>
            Jag skulle också vilja peka på några ytterligare frågor som är
            viktiga just för oss i Norra Älvsborg.
          </note>
          <note>
            Vi har redovisat förslag till omfattande investeringar i kommunikationer,
            i byggande och i utbildning.
          </note>
          <note>
            Det första är att järnvägstrafiken skall utvecklas.
          </note>
          <note>
            Utbyggnaden av Norge--Väner-länken med sträckorna Erisstadssvängen
            i Dalsland och
          </note>
          <note>
            Trollhättan--Vänersborg skulle ge många jobb och stimulera utvecklingen.
          </note>
          <note>
            Vi socialdemokrater kräver därför: Börja byggandet av Norge--Väner-länken
            nu!
          </note>
          <note>
            SJ planerar också att lägga ner eller försämra servicen vid järnvägsstationerna
            i Åmål,
          </note>
          <note>
            Vänersborg och Trollhättan. Dessutom diskuteras faktiskt att
            lägga ner persontrafiken från Karlstad genom Dalsland.
          </note>
          <note>
            Jag skulle både till regeringen och till SJ vilja säga:
          </note>
          <note>
            Stoppa de planerade försämringarna av järnvägstrafiken i Norra
            Älvsborg!
          </note>
          <note>
            En ökad satsning på järnvägen skulle också förbättra möjligheten
            för TGOJ i Åmål. Även
          </note>
          <note>
            Herrljungabanan måste utvecklas. Jag tycker att man skall satsa
            på Herrljunga som ett resecentrum.
          </note>
          <note>
            De väginvesteringar som skall ske i skogslänen som ett resultat
            av krispaketet måste komma också norra Dalsland till del. Jag
            föreslår att Centralbron i Bengtsfors skall byggas omgående.
          </note>
          <note>
            Vi socialdemokrater från Norra Älvsborg vill ha fler platser
            till vår högskola och har stöd för detta i vår riksdagsgrupp.
            Men Marianne Andersson och andra röstade fyra gånger förra året
            emot satsningar på de små högskolorna.
          </note>
          <note>
            Regeringens förslag i augusti om fler högskoleplatser gav mest
            till de stora högskolorna.
          </note>
          <note>
            Nu gäller det att satsa på utbildning. Ge fler i Norra
          </note>
          <note>
            Älvsborg utbildning i gymnasieskolan, i vuxenutbildningen, i
            arbetsmarknadsutbildningen och i högskolan!
          </note>
          <note>
            För oss i Norra Älvsborg är byggandet av särskild vikt. Vår omfattande
            byggmaterialindustri i
          </note>
          <note>
            Alingsåsomådet men också i Dalsland och
          </note>
          <note>
            Götaälvdalen gör att vi drabbas hårt av nedgången i byggandet.
          </note>
          <note>
            Vi har redovisat en lång rad byggprojekt som skulle ha kunnat
            vara i gång om regeringen hade haft den rätta viljan. Men inte
            ens Marianne Andersson, som bor i Vårgårda, eller Elver Jonsson,
            som bor i
          </note>
          <note>
            Alingsås, där arbetslösheten nu är högst i länet, tycks vara
            särskilt oroliga för det minskade byggandet.
          </note>
          <note>
            Vi socialdemokrater i valkretsen kräver därför att byggande,
            reparationer och ombyggnader av lokaler i Norra Älvsborg skall
            tidigareläggas.
          </note>
          <note>
            Fru talman! Sammanfattningsvis: För att dämpa arbetslösheten
            i Norra Älvsborg är det nödvändigt att satsa på byggande, kommunikationer
            och utbildning.
          </note>
          <note type="speaker">
            Anf. 31 MARIANNE ANDERSSON (c):
          </note>
          <note>
            Fru talman! Arbetslösheten är rekordstor. AMS
          </note>
          <note>
            prognos som nådde oss i går var dystrare än någonsin förr. Siffrorna
            är ofattbara med svenska mått mätt. Men siffrorna får aldrig reduceras
            till uppgifter i någon tabell. Bakom varje siffra döljer sig en
            människa och hans eller hennes ekonomiska bekymmer och oro för
            framtiden.
          </note>
          <note>
            Många har under dessa tre dagar talat om orsakerna till vårt
            svåra läge -- devalverings- och koncentrationspolitiken, spekulationsekonomin
            på
          </note>
          <note>
            80-talet, oförmågan att under högkonjunktur ta itu med Sveriges
            grundläggande ekonomiska problem och bygga för framtiden samt
            en djup internationell lågkonjunktur.
          </note>
          <note>
            När krisen ställdes på sin spets var det ändå en stor styrka
            för Sverige att opposition och regering lyckades göra upp. Nu
            måste alla vara med och betala för tidigare politiskt och ekonomiskt
            lättsinne. De som drabbas av arbetslöshet får betala det högsta
            priset. Det är lätt att förstå ilskan över att många av dem som
            orsakat krisen går skadeslösa och i stället får skyhöga avgångsvederlag,
            medan de som inte haft någon del i detta står skyddslösa.
          </note>
          <note>
            Det är också lätt att sympatisera med alla de röster som nu höjs
            för att vi skall investera oss ur krisen, satsa ännu mer på vägar
            och järnvägar och tidigareläggning av byggen. Ingvar Johnsson
            sade t.ex. det för en stund sedan. Vår åsikt är och har alltid
            varit att det bästa är att satsa på att bygga för framtiden, så
            att man står beredd när konjunkturen vänder.
          </note>
          <note>
            Problemet är att i det här läget finna metoder för finansiering,
            så att vi inte hamnar i ett nytt valutautflöde och räntekris.
            Det vore det värsta som kunde hända. Hög ränta är en effektiv
            broms för investeringar. Låga löneavtal är nu nödvändiga, inte
            för att få ner konsumtionen eller hindra rättvisa löner utan för
            att öppna för investeringar.
          </note>
          <note>
            Nog känner vi allihopa en stor maktlöshet när vi hör beskeden
            om varsel, indragningar och nedläggningar ute i våra län och orter.
            Jag skall inte upprepa Ingvar Johnssons beskrivning av
          </note>
          <note>
            Älvsborgs län. Den stämmer med verkligheten, och vi delar hans
            uppfattning, t.ex. när det gäller bilindustrin och dess underleverantörer
            samt neddragningen av kommunikationer.
          </note>
          <note>
            Låt mig i detta sammanhang säga att det blir en satsning på länsvägar
            i Norra Älvsborg. Vi delar naturligtvis också uppfattningen om
            Norge--Vänerlänken och kräver att utbyggnaden av denna skall komma
            i gång så fort som möjligt.
          </note>
          <note>
            Aldrig tidigare har så många människor som nu omfattats av arbetsmarknadsåtgärder,
            ungdomspraktik, utbildning m.m., och i och med det första krispaketet
            satsas nu ytterligare resurser på olika arbetsmarknadspolitiska
            medel, bl.a.
          </note>
          <note>
            otraditionella insatser och lokal utvecklingsverksamhet. Flexibilitet
            och enskilda människors idéer för att göra något i sin bygd och
            i sin ort uppmuntras.
          </note>
          <note>
            Det är centerns bestämda uppfattning att arbetslinjen skall gälla
            så långt det står i vår makt.
          </note>
          <note>
            AMS har sagt att 3 % av arbetskraften är vad man maximalt klarar
            att hantera. Nu närmar man sig
          </note>
          <note>
            5 %. Självklart leder detta till gränsdragningsproblem och störningar
            på arbetsmarknaden, vilket vi fick rapporter om i nyheterna i
            morse när det gällde ungdomspraktiken. Den referensgrupp som tillsatts
            för att följa ungdomspraktiken har en mycket viktig och grannlaga
            uppgift.
          </note>
          <note>
            Jag vill säga till Sten Östlund, som tog upp arbetslösheten,
            att också varje annat system av denna omfattning hade fått motsvarande
            problem.
          </note>
          <note>
            Hittills har männen drabbats hårdare av arbetslösheten än kvinnorna.
            Men när nu också den offentliga sektorn gör stora neddragningar
            drabbas kvinnorna mer än tidigare. 80 % av de arbetslösa offentliganställda
            är kvinnor. Som alltid blir det främst de som är i frontlinjen,
            de som gör jobben, som får gå först. Det är lätt att sympatisera
            med dem som ser bristerna t.ex. i vården och som tycker att det
            är konstigt att folk inte får vara kvar när så mycket pengar nu
            går till arbetsmarknadsåtgärder.
          </note>
          <note>
            Kvinnornas stora intåg på arbetsmarknaden skedde samtidigt med
            den offentliga sektorns stora tillväxt, och de gick i stor utsträckning
            dit. Därför sitter de nu i en rävsax när vi tvingas till neddragningar
            och omprövningar. Läget hade med säkerhet varit annorlunda om
            vi hade haft en lugnare utveckling inom denna sektor -- det kan
            vi nu verkligen säga, när vi har facit i handen. Då hade kvinnorna
            också haft ett betydligt bättre utgångsläge än i dag.
          </note>
          <note>
            Fru talman! Hela Sverige skall leva. Det sades tydligt i regeringsförklaringen,
            och vi i centern har alltid insett att en fungerande och stabil
            ekonomi och ett bra arbetsliv aldrig kan uppnås utan regional
            balans. Därför kämpar vi oförtrutet för att män och kvinnor skall
            kunna leva, arbeta, bo och få utbildning i hela landet, för att
            satsningar på utbildning och infrastruktur, alltså vägar och järnvägar,
            service och telekommunikation, skall ske i hela landet och för
            att det skall föras en offensiv regionalpolitik.
          </note>
          <note>
            Fru talman! Kris har en tendens att föda kris. Jag gillar egentligen
            uttrycket ''kris och möjligheter''
          </note>
          <note>
            bättre. Det gäller nu ändå att inte förfalla till hopplöshet,
            utan att med krispaketen och med de beslut som regeringen tidigare
            har fattat för att främja företagsamheten som grund skapa förutsättningar
            för att människor och företag ute i regionerna och i landet som
            helhet skall kunna vända utvecklingen, så att vi får varaktiga
            jobb i
          </note>
          <note>
            Sverige. Jag tror att det är möjligt.
          </note>
          <note type="speaker">
            Anf. 32 JARL LANDER (s):
          </note>
          <note>
            Fru talman! I oktober månad förra året lämnade länsstyrelsen
            i Värmland in en hemställan till regeringen om åtgärder för att,
            som det heter, främja sysselsättning och tillväxt, för att länets
            behov av insatser skulle beaktas i de åtgärdspaket som förutsågs
            komma på olika områden. När åtgärdspaketen presenterades i våras
            var ca 6 000
          </note>
          <note>
            personer öppet arbetslösa i länet.
          </note>
          <note>
            Nu kan man konstatera att de behov av insatser som länsstyrelsen
            anmälde förra hösten inte i någon nämnvärd grad beaktades av regeringen.
            Det visar nuvarande siffror på antalet öppet arbetslösa, som vid
            den senaste redovisningen var nästan 10 000, trots 600 nytillkomna
            ungdomspraktikplatser och
          </note>
          <note>
            1 200 nya platser inom arbetsmarknadsutbildningen.
          </note>
          <note>
            Därför, fru talman, känner också jag ett behov av att gå upp
            i denna långdragna debatt om arbetsmarknadspolitik och att snabbt
            till protokollet läsa in några synpunkter från värmländsk horisont.
            Låt mig göra det genom att nämna något från en del tidningsurklipp
            från länspressen de senaste dagarna.
          </note>
          <note>
            ''Ännu ovisst om valsverk'' lyder rubriken på det första av de
            urklipp som jag gjort. Det är den segdragna frågan om att rädda
            så många arbetstillfällen som möjligt vid järnverket i
          </note>
          <note>
            Hagfors. Kontakterna med österrikiska Böhler-
          </note>
          <note>
            Uddeholm måste nu troligen föras på regeringsnivå för att man
            skall kunna komma fram till en slutlig lösning av frågan om att
            klara 350 arbetstillfällen vid valsverket i Hagfors. På annat
            sätt kan man inte tolka oviljan från företagsledningen att förhandla
            fram en lösning.
          </note>
          <note>
            Jag förutsätter att näringsministern nu fullföljer det åtagande
            som staten tidigare gjort att stödja de anställda vid valsverket
            i Hagfors i kampen för att bevara delar av lönsam svensk exportindustri
            kvar i Sverige.
          </note>
          <note>
            Nästa urklipp handlar om att den militära avspänningen i världen
            ger utrymme för att kraftigt beskära försvarsindustrin. Mer än
            1 000 personer har tidigare sysselsatts vid Zakrisdalsverken i
          </note>
          <note>
            Karlstad, men sedan kulor och krut försvunnit är arbetsstyrkan
            numera i stort sett halverad. Nu dyker frågan upp om att flytta
            över hela den mekaniska tillverkningen från Zakrisdalsverken till
          </note>
          <note>
            Karlskoga, att flytta bort 580 arbetstillfällen.
          </note>
          <note>
            Vi socialdemokrater inser att försvarsindustrin kan rationaliseras,
            och Karlskogaområdet är i stort behov av sysselsättningstillfällen.
            Men vi kan inte ställa upp på att arbetstillfällen bara försvinner
            från länet, som det nu kan komma att ske från
          </note>
          <note>
            Zakrisdalsverken, utan att extra insatser görs från samhället
            och regeringens sida.
          </note>
          <note>
            Det jag nu nämnt är bara ett par urklipp om det besvärliga sysselsättningsläget
            i länet. Till detta kommer oron för jobben i de sysselsättningssvaga
            orterna runt om i länet och i synnerhet hos dem som är underleverantörer
            till bilindustrin, som t.ex.
          </note>
          <note>
            TVAB i Töcksfors. Häromdagen kunde man läsa i tidningen att företaget
            hade sålts utan personalens kännedom. I dag är rubrikerna: ''Nya
            ägaren varslar 235 personer om uppsägning.'' Här måste den tidigare
            ägaren, Forsheda, ta sitt ansvar för den nu varslade personalen.
          </note>
          <note>
            Värmland, liksom hela Sverige, behöver nu positiva signaler från
            regeringen om att sysselsättningen skall klaras och att förutsättningar
            för industriell produktion skall komma hela landet till del.
          </note>
          <note>
            Därav följer att nu måste de projekt som vi socialdemokrater
            vaskade fram i landets alla kommuner förverkligas. Det är projekt
            som den borgerliga majoriteten här i riksdagen tidigare sagt nej
            till. Vi kan inte längre förlita oss på att den s.k.
          </note>
          <note>
            marknaden skall klara sysselsättningen i landet.
          </note>
          <note>
            Vad marknaden förmår är vi alla väl bekanta med nu. Det ger inte
            fler jobb, bara högre arbetslöshet.
          </note>
          <note>
            I Värmland behöver vi få infrastrukturen utbyggd så att vår geografiska
            närhet till utvecklingsområdena kan stärkas. Sedan det norska
            stortinget nu fattat beslut om att bygga ut flygplatsen i Gardemoen,
            är det än viktigare för länets och västra Sveriges utveckling
            att järnvägen väster om Karlstad mot Kongsvinger--Osloområdet
            snarast förbättras.
          </note>
          <note>
            Men det viktigaste är ju att tågen går genom länet där spåren
            finns. Varken gods eller persontrafiken utvecklas med hjälp av
            indragningar, utan de utvecklas genom att kunderna, dvs. resenärerna,
            erbjuds verkliga alternativ. Där inga järnvägsspår finns, där
            måste vägarna bli av sådan kvalitet att industrins behov av transporter
            garanteras. Därför behövs de förbättringar i infrastruktursatsningar
            för vägar och järnvägar som vi socialdemokrater från Värmland
            tidigare presenterat i motioner till riksdagen.
          </note>
          <note>
            Avslutningsvis, fru talman, en sista rubrik från länspressen
            denna vecka: ''100-tals miljoner fattas -- utbildningsplatser
            bort'' och ''2 000 kastas ut i arbetslöshet''.
          </note>
          <note>
            Detta kommer sig av att länsarbetsnämnden i
          </note>
          <note>
            Värmland redovisar att hälften av de 4 000
          </note>
          <note>
            utbildningsplatserna i länet skall slopas på grund av att pengarna
            saknas. Arbetsmarknadsministern har tidigare sagt att arbetsförmedlingarna
            skall få pengar för att bekosta ungdomspraktikplatserna.
          </note>
          <note>
            Står detta löfte kvar?
          </note>
          <note type="speaker">
            Anf. 33 INGER LUNDBERG (s):
          </note>
          <note>
            Fru talman! I en departementspromemoria föreslås att tingsrätterna
            i Lindesberg, Karlskoga och
          </note>
          <note>
            Hallsberg skall läggas ner. Verksamheten skall flyttas till Örebro
            och Kristinehamn.
          </note>
          <note>
            Skälen är inte ekonomi och rationalitet.
          </note>
          <note>
            Statskontoret har visat att de små tingsrätterna är effektiva.
            Men departementet menar att det behövs stora enheter för att möta
            de krav EG-rätten kan ställa. Ingen analys görs av de faktiska
            förutsättningarna för de små tingsrätterna att nu som tidigare
            anpassa sig till nya krav. Promemorian söker inte heller stöd
            i den dramatiska förbättring av erfarenhetsutbyte, som den nya
            tekniken ger.
          </note>
          <note>
            På kort sikt kan kanske staten värja sig för effekterna. Ett
            femtiotal personer kan säkert bo kvar på orter som Karlskoga,
            Lindesberg och
          </note>
          <note>
            Hallsberg och pendla. På lång sikt blir effekterna stora. Nyanställda
            jurister bosätter sig inte i
          </note>
          <note>
            Lindesberg. Advokatkontoren anser att det finns få skäl att vara
            kvar. Åklagarorganisationen ses över.
          </note>
          <note>
            Så utarmas samhällsservicen, den intellektuella debatten och
            det sociala livet runt om i landet.
          </note>
          <note>
            Staten har strategiska instrument, som skulle kunna bidra till
            att hela landet skall leva. De används inte. Inom de statliga
            verken pågår i dag regionalisering utan varje form av samordning.
          </note>
          <note>
            Postverket bygger upp sin regionala indelning,
          </note>
          <note>
            Televerket en annan, Vägverket en tredje. På område efter område
            är tendensen centralistisk. En oengagerad utbildningsminster använder
            inte högskolan som ett regionalt instrument. Ingen ser ett gemensamt
            mönster, som skall leda till att hela landet stärks.
          </note>
          <note>
            Från mindre orter i Örebro län förs verksamhet till centralorten
            Örebro. Från residensstaden Örebro centraliseras verksamhet till
            storstadsområdena.
          </note>
          <note>
            Detta trots att ny teknik skapar unika förutsättningar för decentralisering
            och regional utveckling.
          </note>
          <note>
            Arbetsmarknadsutsikterna i Örebro län är mörka.
          </note>
          <note>
            I Bergslagsområdet, Karlskoga, Degerfors, Laxå och Askersund
            sker stora strukturomvandlingar inom industrin. Flera kommuner
            är beroende av enstaka stora industrier. När avspänningen minskar
            trycket på försvaret står en ort som Karlskoga inför svåra omställningsproblem.
            Länet visar från tid till annan upp den högsta arbetslösheten
            i landet. I
          </note>
          <note>
            Ljusnarsberg står 36 % av de unga utanför den ordinarie arbetsmarknaden.
          </note>
          <note>
            Dråpslagen mot kommunerna gör att den offentliga sektorn, trots
            stora behov, inte kan erbjuda nya jobb. Länsarbetsnämndens analys
            visar i stället att
          </note>
          <note>
            5 000 jobb inom den offentliga sektorn i länet försvinner de
            närmaste åren. Till det bidrar ett djupt orättfärdigt bidragssystem
            till kommunerna.
          </note>
          <note>
            Hastigt och utan att någon kunde förstå hur det egentligen hade
            byggts upp och skulle förstås, klubbades det nya statsbidragssystemet
            i riksdagen i våras.
          </note>
          <note>
            I Örebro län är alla kommuner förlorare.
          </note>
          <note>
            Äldreomsorgen spelar en liten roll i det nya systemet. Arbetslösheten
            vägdes inte alls in i beslutet.
          </note>
          <note>
            Medborgarna i Degerfors, som förlorar statsbidrag motsvarande
            3 kr på kommunalskatten, tvingas se att rika kommuner som Danderyd
            och Lidingö inte alls behöver bidra till statliga besparingar.
          </note>
          <note>
            Banker, försäkringsbolag och handel omstrukturerar sin verksamhet
            och otaliga jobb försvinner. Det behövs en strategi för att de
            mänskliga resurser som rationaliseringar och ny teknik frigör
            tas till vara i nya jobb för att utveckla och stärka välfärden.
          </note>
          <note>
            För att Örebro län skall utvecklas krävs en strategi för utveckling
            där staten tar sin del av ansvaret.
          </note>
          <note>
            En utbyggd Bergslagsdiagonal via Lindesberg kan tillsammans med
            en utbyggd Askersundsled utveckla länet som knutpunkt i landets
            mitt.
          </note>
          <note>
            Tillsammans med Svea- och Mälardalsbanornas utbyggnad skulle
            det stärka länets strategiska läge till gagn för hela landet.
          </note>
          <note>
            Högskolan i Örebro har nått en mognad, som skapar goda förutsättningar
            för en fast forskningsorganisation. Regeringen måste se värdet
            av det arbete som utförs vid de små och medelstora högskolorna.
          </note>
          <note>
            Länets goda läge när det gäller telekommunikationer kan och bör
            utnyttjas. SCB i
          </note>
          <note>
            Örebro har nu kanske Europas mest ändamålsenliga lokaler. Här
            finns kompetens på det regeringen brukar kalla högsta europeiska
            nivå.
          </note>
          <note>
            Utnyttja den och stärk den, i stället för att utarma en enhet,
            som kommer att vara strategisk för landet i ett Europaperspektiv.
          </note>
          <note>
            Fru talman! En politik för välfärd, och ett helt land och folk
            i arbete, kan inte nöja sig med att passivt åse marknadskrafternas
            spel. Utifrån en god svensk tradition, där samhälle och näringsliv
            samverkar för utveckling och välfärd, krävs en aktiv politisk
            strategi för att hela landet skall leva och rätten till arbete
            åt alla skall säkras på lång sikt.
          </note>
          <note type="speaker">
            Anf. 34 BERIT OSCARSSON (s):
          </note>
          <note>
            Fru talman! Västmanland är det län som har den högsta andelen
            industrisysselsatta. Det är ett utpräglat exportlän och är därför
            hårt drabbat av lågkonjunkturen. Strukturförändringar drabbade
            först Bergslagen och slår nu mot tillverkningsindustrin i södra
            delarna av länet.
          </note>
          <note>
            Kursförändringar på valutor och ett högt ränteläge pressar hårt,
            och orderingången är därför låg.
          </note>
          <note>
            Många, speciellt små och medelstora företag, har svårt att överleva.
          </note>
          <note>
            Som en konsekvens av detta ligger antalet varsel på en mycket
            hög nivå. I tisdags kom det senaste varslet. Volvo i Köping varslar
            195 anställda. Under en period av tre år har antalet anställda
            vid Volvo i
          </note>
          <note>
            Köping minskat med drygt 1 000 personer. Det är förödande för
            regionen och en tragedi för alla människor som drabbas.
          </note>
          <note>
            Inom den offentliga sektorn finns också problem, bl.a. med att
            finansiera den nödvändiga verksamheten. Den borgerliga majoritetens
            beslut om ett nytt statsbidragssystem, med indragningar på olika
            sätt från kommunerna, bidrar kraftigt till detta. Kommunerna har
            satts i en ekonomisk knipa.
          </note>
          <note>
            Nu varslas många offentligt anställda om uppsägning. Många är
            lågutbildade kvinnor som har mycket svårt att få nytt arbete i
            vårt industridominerade län. I länsarbetsnämndens prognos över
            arbetssituationen finns det heller ingen ljusning i sikte för
            1993. Arbetslösheten fortsätter att öka. Den kommer förmodligen
            att ligga på 7--10 % vid årsskiftet 1992-1993.
          </note>
          <note>
            Men det finns ändå en väg som leder fram till ökad sysselsättning,
            nämligen att vi nu investerar. Det är dessutom billigare att investera
            nu än under en högkonjunktur. Det handlar om att sätta fart på
            hjulen. Att nu inte våga investera eller att inte dra igång underhållsåtgärder
            är att döma till arbetslöshet och utslagning.
          </note>
          <note>
            Vi socialdemokrater har via motioner lämnat flera förslag till
            riksdagen på vad som kan göras. Vi frågar oss vad det är som gör
            att projekten inte kommer igång, och varför kommer inte regeringen
            igång?
          </note>
          <note>
            I Västmanland glädjer vi oss mycket åt att byggandet av Mälarbanan
            nu är igång. Mälarbanan är helt nödvändig för regionens fortsatta
            utveckling. Men varför inte i dagens konjunkturläge tidigarelägga
            återstående delar av utbyggnaden?
          </note>
          <note>
            Dessutom krävs tågset för att snabbtågen skall kunna fungera.
            1986 skrev ABB och SJ kontrakt om tillverkningen av 20 tågset
            av X 2000 samt option på ytterligare 20 tågset. Den sista september
            gick tiden ut för optionen. SJ har problem att lösa in optionen
            på grund av lönsamhetskrav samt det faktum att Banverkets upprustning
            av snabbtågslinjerna går alltför långsamt.
          </note>
          <note>
            Om inga nya order tecknas inom en snar framtid kommer därför
            produktionen i Kalmar successivt att skäras ned för att helt upphöra
            under januari, februari 1994. Detta medför i sin tur att produktionen
            i Helsingborg och Västerås påverkas och att även dessa verkstäder
            hotas av nedläggning.
          </note>
          <note>
            Då skulle ca 1 500 arbetstillfällen inom ABB
          </note>
          <note>
            Traction försvinna och minst lika många hos underleverantörerna.
          </note>
          <note>
            Här behövs snara åtgärder. Vi skapade inte
          </note>
          <note>
            Banverket för att försena upprustningen av bannätet. Mats Odells
            löften och uttalanden måste nu omsättas i konkret handling.
          </note>
          <note>
            Vi har stort behov av investeringar i våra vägar.
          </note>
          <note>
            Dagens sträckning av E 18 mellan Köping och
          </note>
          <note>
            Arboga utgör en flaskhals. Regeringen bör snabbt fastställa den
            plan som arbetats fram. En ny sträckning av vägavsnitten skulle
            inte bara innebära en kraftig förbättring av trafiksäkerheten
            utan också innebära 80 000 nya dagsverken.
          </note>
          <note>
            Många av länets vägar är i stort behov av upprustning och ombyggnad,
            bl.a. i Bergslagen.
          </note>
          <note>
            Vid tidigare fördelning av arbetsmarknadsanslag har länet fått
            jämförelsevis litet pengar trots hög arbetslöshet. Detta måste
            nu ändras.
          </note>
          <note>
            Västmanland är också ett sjöfartslän. En fördjupning av Mälarleden
            är nödvändig för en bättre sjöfart. Årligen fraktas ca 3 miljoner
            ton till och från hamnarna i Västerås och Köping genom kanalen.
            Bättre framkomlighet har stor betydelse för Västmanlands och Bergslagens
            näringsliv.
          </note>
          <note>
            Genom en investering på 20 miljoner kronor i förbättring av Södertäljebron
            kan Mälartonnaget öka från 7 000 ton till 10 000 ton. Regeringen
            har även här chansen till en framsynt infrastrukturinvestering.
          </note>
          <note>
            När konjunkturen vänder kommer efterfrågan på tekniker och annan
            yrkesutbildad personal att öka.
          </note>
          <note>
            Det är då viktigt att högskolan i Västerås--
          </note>
          <note>
            Eskilstuna tilldelas en stor andel av de 5 000 nya högskoleplatserna
            för att täcka de utbildningsbehov som finns.
          </note>
          <note>
            Men det finns också ett annat utbildningsbehov.
          </note>
          <note>
            Antalet lågutbildade i länet är högre än genomsnittet i landet.
            En satsning på baskunskaper är nödvändig. Vi måste därför satsa
            på folkbildning.
          </note>
          <note>
            Trots de problemen som jag här redogjort för finns ändå en optimism.
            Men det viktigaste är att se till att människor kommer i arbete.
          </note>
          <note type="speaker">
            Anf. 35 BIRGER ANDERSSON (c):
          </note>
          <note>
            Fru talman! Västmanlands län är ännu så länge ett av Sveriges
            mest industrialiserade län. Men utvecklingen har för många västmanländska
            orter varit dyster under 1970- och 1980-talet. Många orter har
            helt dominerats av en eller ett fåtal stora industrier. När dessa
            industrier har gjort kraftiga neddragningar eller helt lagts ned
            har orten och hela kommunen drabbats hårt. Ett exempel är
          </note>
          <note>
            Hallstahammars kommun, som under hela 1980-
          </note>
          <note>
            talet har drabbats mycket hårt av industrinedläggningar och kraftiga
            personalnedskärningar i kvarvarande industrier.
          </note>
          <note>
            Den rådande långvariga lågkonjunkturen slår hårt mot industrisysselsättningen
            i länet. Varslen har varit många och omfattande. Ytterligare varsel
            och uppsägningar väntar. Arbetslösheten är hög i länet.
          </note>
          <note>
            Särskilt ungdomar har drabbats mycket hårt av arbetslösheten.
            Men genom omfattande insatser har den öppna arbetslösheten något
            gått ner under senare tid. Det beror på att länsarbetsnämnden
            och arbetsförmedlingarna har lyckats mycket väl med att finna
            ungdomspraktikplatser. Dessutom ökar antalet personer i arbetsmarknadsutbildning
            och antalet beredskapsarbeten. Regeringen beslöt i juni 1992 att
            förlänga inplaceringen av
          </note>
          <note>
            Hallstahammars kommun i stödområde. Det var som jag ser det ett
            nödvändigt och riktigt beslut.
          </note>
          <note>
            På järnvägsområdet har en hel del hänt under senare år. Länstrafiken
            i Västmanland trafikerar numera en hel del järnvägssträckor i
            länet --
          </note>
          <note>
            sträckorna Västerås--Eskilstuna, Västerås--Sala,
          </note>
          <note>
            Västerås--Ludvika och Västerås--Arboga -- med snabba X 10 tåg
            med hög komfort.
          </note>
          <note>
            Bansträckningen Kolbäck--Fagersta har moderniserats och byggts
            om, och byggandet av
          </note>
          <note>
            Mälarbanan har nyligen startat.
          </note>
          <note>
            Men det är viktigt att nu pågående och planerade järnvägssatsningar
            kommer att kunna trafikeras av nya moderna fordon. Därför behövs
            snabbt ett nära samarbete mellan regering, SJ och ABB för att
            på ett finansiellt godtagbart sätt klara fortsatt tillverkning
            av svensktillverkade spårbundna fordon. Djupa beställningssvackor
            måste undvikas, i synnerhet i nuvarande arbetsmarknadsläge.
          </note>
          <note>
            Det är också mycket betydelsefullt för en region med ett väl
            fungerande vägnät, med vägar som har en jämn och för sitt ändamål
            lämplig standard. Det behövs ytterligare medel för ett fullföljande
            av upprustningen av ''Räta linjen'', dvs. en vägsträckning Gävle--Västerås--Norrköping.
            Vissa återstående vägsträckor i Västmanlands län och i
          </note>
          <note>
            Södermanlands län måste snabbt rustas upp, så att
          </note>
          <note>
            ''Räta linjen'' i hela sin sträckning får en jämn och hög standard.
            Då slipper Stockholmsregionen genomgående personbils- och lastbilstrafik
            i nordsydlig riktning.
          </note>
          <note>
            Ett annat aktuellt vägprojekt, som också Berit
          </note>
          <note>
            Oscarsson nämnde, är ombyggnaden av E 18
          </note>
          <note>
            Arboga--Köping. Detta projekt är mycket angeläget. Riksväg 70
            och riksväg 68 genom länet behöver också rustas upp eller byggas
            om på vissa sträckor för att få en jämn och hög standard.
          </note>
          <note>
            Anslagen till drift och underhåll för länets mindre vägar har
            sedan flera år varit för små, vilket medfört eftersläpande underhåll.
            Den nya regeringen har insett betydelsen av ett förstärkt underhåll
            av vägväsendet för att kraftigt förslitna delar av vägnätet inom
            rimlig tid skall kunna återföras till en lämplig teknisk standard.
          </note>
          <note>
            När det gäller utbildningen vill jag säga några ord om högskolan
            Eskilstuna--Västerås, som är landets enda tvålänshögskola. Det
            har aldrig tagits hänsyn till detta vid beviljandet av anslag.
            Förhoppningsvis är en ändring på gång. Det innebär att Centerns
            mångåriga krav på kraftiga satsningar på de små och medelstora
            högskolorna verkar att ge resultat, innebärande fler högskoleplatser
            och en satsning på forskning.
          </note>
          <note>
            I Skinnskattebergs kommun finns en annan högskola, Skogsmästarskolan,
            som sorterar under
          </note>
          <note>
            Sveriges lantbruksuniversitet. Det är mycket angeläget att Skinnskattebergs
            kommun, som drabbats mycket hårt av sysselsättningskrisen, får
            fortsätta sina planer att utveckla ett skogligt centrum med skogsmästarutbildningen
            som bas.
          </note>
          <note>
            När det gäller byggsysselsättningen är läget mycket allvarligt
            i Västmanlands län. Ca 25 % av byggnadsarbetarna saknar sysselsättning.
            Även om vi är medvetna om att länets byggsektor under senare delen
            av 1980-talet hade en för stor kostym, kan vi inte på något sätt
            acceptera den kraftiga neddragning och utslagning som nu sker
            i länet. Det gäller för stat, landsting och kommun att tidigarelägga
            olika byggprojekt för att undvika den kraftiga utslagning av byggkompetens
            som annars kommer att ske i länet.
          </note>
          <note>
            Fru talman! När det gäller länets långsiktiga utveckling arbetas
            det intensivt på alla nivåer för en positiv utveckling av länet.
            Jag ser goda möjligheter till att man skall komma till rätta med
            länets problem. Men det är nödvändigt med insatser från regering
            och riksdag. Satsningar på högskolan, satsningar på kommunikationer,
            satsningar på tjänstesektorn och satsningar på högteknologiska
            industrier kan ge Västmanlands län en långsiktig positiv utveckling.
          </note>
          <note type="speaker">
            Anf. 36 BENGT-OLA RYTTAR (s):
          </note>
          <note>
            Fru talman! Sverige är inte färdigbyggt! Det finns näst intill
            oändliga byggbehov. Byggnads har tillsammans med byggmästarföreningarna,
            LO och det socialdemokratiska partiet tagit fram massor med förslag
            som skulle vara bra för Sverige både i dag och i framtiden. Det
            är bara för regeringen att läsa innantill. Jag har en del av de
            förslagen här.
          </note>
          <note>
            I valrörelsen och efter regeringstillträdet har borgerligheten
            talat mycket om infrastruktursatsningar -- men resultatet har,
            vilket har omvittnats här i kammaren, varit mycket magert. Förfallna
            skolor talade man också mycket om i valrörelsen -- men i regeringsställning
            tog man bort de 300 miljoner som fanns för det ändamålet.
          </note>
          <note>
            Före uppgörelsen med Socialdemokraterna lade regeringen ner mest
            energi på att krossa fackföreningsrörelsen. Nu är det gud ske
            lov stoppat för ett tag. Men det är min förhoppning att man nu
            i stället tar itu med närings- och arbetsmarknadspolitiken.
          </note>
          <note>
            Enligt Byggentreprenörena går 25 byggföretag i konkurs varje
            månad. Varje dag går 75 företag i konkurs -- och många av dem
            är naturligtvis byggrelaterade. I Dalarna räknar man som värst
            med en byggarbetslöshet på 40 % under 1993. I
          </note>
          <note>
            Gävleborg är det lika illa.
          </note>
          <note>
            Det framtida bostadsbyggandet är ett stort svart hål. De tre
            miljarder i krisuppgörelsen som skall tas från bostadssektorn
            måste tas ut som en generell fastighetsskatt -- annars blir konsekvenserna
            förödande både bostadssocialt och sysselsättningsmässigt.
          </note>
          <note>
            Regeringspolitiken inkl. uppgörelsen innebär att hundratusentals
            jobb slås ut. Alltför många av dessa är jobb i basindustrier i
            skogslän. Andra är kvinnojobb i offentliga sektorn. Risken är
            uppenbar att de försvinner för gott.
          </note>
          <note>
            Det behövs alltså akuta och aldrig tidigare skådade insatser
            för att förhindra avindustrialiseringen av
          </note>
          <note>
            Sverige.
          </note>
          <note>
            Fru talman! Regeringen har självfallet ett huvudansvar för det
            elände vi just nu upplever --
          </note>
          <note>
            men det finns också ett politiskt systemfel. Det är naturligtvis
            fel att odemokratiska krafter föser riksdag och regering framför
            sig. Ändå finns det någon slags logik i att det är så. Jag återkommer
            till detta.
          </note>
          <note>
            Faktum är att vår konstitution inte ger ett fungerande politiskt
            system. Endast i undantagsfall kan det bli en majoritetsregering
            i detta land. Det är därför oerhört svårt att få majoritet i riksdagen
            för otrevliga men nödvändiga beslut.
          </note>
          <note>
            Septemberuppgörelsen är i detta fall ett undantag.
          </note>
          <note>
            Allan Larsson sade här i debatten att uppgörelsen var en seger
            för politiken. Jag delar inte den uppfattningen. Det var på sin
            höjd en delseger -- i hela matchen står det fortfarande 5--1 till
            marknaden och kapitalet.
          </note>
          <note>
            Jag vet inte vem som gjort det -- men någonstans under vägen
            har någon insett att politiken klarar inte det yttersta provet
            utan behöver den återförsäkring som Riksbankens utomordentliga
            makt innebär. Det är det jag menar med logiken i systemet. Vet
            man att man inte klarar uppgiften skaffar man sig hjälp. Men detta
            är inte acceptabelt ur demokratisk synpunkt. Den s.k. marknaden
            och
          </note>
          <note>
            Riksbanken kan inte få ha den yttersta makten över landets väl
            och ve. Nu måste politikerna ta tillbaka den makt som de ändå
            måste ta det fulla ansvaret för. Om vi inte gör det, förbryter
            vi oss mot de demokratiska idealen.
          </note>
          <note>
            Fru talman! Låt mig gå tillbaka till arbetsmarknaden. De länge
            omtalade infrastruktursatsningarna måste komma i gång nu.
          </note>
          <note>
            Byggandet måste också generellt sett komma i gång. Det är den
            enda åtgärd som snabbt kan öka efterfrågan på hemmamarknaden utan
            att fördärva statens finanser. Det skulle rädda många företag
            som också har exportpotential.
          </note>
          <note>
            I ett stort antal tillverkande företag måste det till åtgärder
            som lyfter av kostnader under en tid, annars slås de ut för evigt.
            Här duger det inte med ytterligare sänkningar av arbetsgivaravgiften.
            Stora delar av de anställda måste kunna sättas i utbildning på
            samhällets bekostnad om företagen skall överleva.
          </note>
          <note>
            Regeringen måste öppna för fler kommuner att komma in i stödområdet.
            Verkligheten har faktiskt förändrats, och då måste kartan också
            förändras.
          </note>
          <note>
            Svenska arbetsgivareföreningen har gjort en undersökning som
            visar att under två år har 3 500
          </note>
          <note>
            långsiktigt lönsamma företag drivits i konkurs av bankerna.
          </note>
          <note>
            Det finns många bovar i det drama som vi just nu upplever. Bankväsendet
            har inte till någon del fyllt sin funktion. Marknaden och Riksbanken
            har på sitt brutala vis ändå fyllt sin funktion på visst sätt.
          </note>
          <note>
            Riksdagen har inte skapat ett funktionellt politiskt system.
            En ideologiskt blockerad regeringen har ingenting förstått och
            ingenting förmått.
          </note>
          <note>
            Fru talman! Jag kastar den här stenen, trots att jag själv inte
            är utan skuld.
          </note>
          <note type="speaker">
            Anf. 37 SIGRID BOLKÉUS (s):
          </note>
          <note>
            Fru talman! Arbetslöshetens gissel berör allt fler människor
            i Sverige. I Gävleborgs län tvingas vi notera arbetslöshetssiffror
            som ligger bland de högsta i landet. Nu drabbas inte bara folk
            inom byggnadsindustrin och inom annan industriverksamhet, utan
            också i minst lika hög grad anställda inom den gemensamma sektorn.
          </note>
          <note>
            Det är märkligt att regeringen står fast vid att 7,5
          </note>
          <note>
            miljarder kronor skall dras in från kommuner och landsting. Med
            öppna ögon tillåter regeringen en rejäl uppgång av arbetslösheten.
            Det är inga onödiga jobb som försvinner. Ökad produktivitet inom
            industrin förutsätter trivsel. Man gör inte ett bra jobb om man
            skall gå och oroa sig för att anhöriga inte får vård och omsorg.
            Rådet från regeringen till de tusentals kvinnor som blir arbetslösa
            är: Starta eget!
          </note>
          <note>
            Situationen i Gävleborg har förvärrats genom att bl.a. Vägverket,
            Televerket, SJ och Posten drar bort verksamheter från länet. I
            Svenska Dagbladet den 8 oktober lyder en av rubrikerna: ''Hörnlund
            ger Ånge stöd när Posten skär ner''. Vi gävleborgare missunnar
            inte Ångeborna att de utlovas stöd, men vi har länge efterlyst
            besked från såväl postledningen som statsråd om att de skall göra
            allt de kan för att verkningarna av de statliga verkens rationaliseringar
            skall bli så små som möjligt.
          </note>
          <note>
            Nedläggningen av Hälsinge regemente innebär att
          </note>
          <note>
            Gävle åderlåtits på ytterligare drygt 400
          </note>
          <note>
            arbetstillfällen. I 14läggs ner för att rädda jobben vid I 21
            i Sollefteå, alltså av regionalpolitiska skäl.
          </note>
          <note>
            Snart skall beslut om nedläggning av ytterligare en flygflottilj
            fattas. Betänk då att Söderhamn i dag, trots alla ansträngningar,
            har en öppen arbetslöshet på 7,5 %. Det är en av de hårdast drabbade
            kommunerna i landet. En nedläggning av F 15
          </note>
          <note>
            skulle bli ytterligare sten på en redan tung börda.
          </note>
          <note>
            Sedan valmånaden 1991 har arbetslösheten ökat med 60 % i Gävleborgs
            län. Den uppgår nu till
          </note>
          <note>
            22 000 personer eller 12,3 %. Det är bara
          </note>
          <note>
            Norrbotten som är i ett sämre läge. Genom arbetsmarknadspolitiska
            åtgärder har den öppna arbetslösheten kunnat pressas ner till
            hälften. Om inte arbetsmarknadspolitiska åtgärder hade satts in
            skulle var tredje ungdom mellan 18--25 år gå arbetslös. Det är
            helt nödvändigt att
          </note>
          <note>
            Länsarbetsnämnden får de 500 miljoner kronor i ökat stöd till
            arbetsmarknadspolitiska åtgärder som de har bedömt att de behöver
            för att kunna gå in och lindra smällarna. Arbetslösheten beräknas
            ju stiga ytterligare.
          </note>
          <note>
            Arbetsmarknadspolitiken kan lindra skadorna och höja kompetensgraden,
            men det är investeringar och skapande av nya jobb som kan hjälpa
            till med tillfrisknandet. Högst upp på länets önskelista står
            utbildningar och satsningar på infrastrukturen. Bra kommunikationer
            även ovanför Dalälven är en förutsättning om vi skall ha någon
            möjlighet att hävda oss på Europamarknaden. Det måste till åtgärder
            snabbt.
          </note>
          <note>
            Arbetet på ostkustbanan kan komma i gång våren
          </note>
          <note>
            1993. Det finns en samordningsvist att hämta om
          </note>
          <note>
            E 4-an och ostkustbanan blir ett samprojekt.
          </note>
          <note>
            Vid sitt besök i Bollnäs nyligen lovade kommunikationsminister
            Mats Odell att tillsätta en statlig utredningsman för att studera
            möjligheter att åstadkomma snabbare tågtrafik på sträckan
          </note>
          <note>
            Stockholm--Östersund. Det löftet tackar vi för, men det förpliktar.
          </note>
          <note>
            I krispaketet avsätts 1,5 miljarder kronor för vägåtgärder i
            de sju skogslänen. Det är viktigt, inte minst för skogsnäringen,
            att dessa pengar tillfaller de län som de avsatts för.
          </note>
          <note>
            I Gävleborgs län har vi målet att till år 2000 höja utbildningsnivån
            till minst riksgenomsnittet. För att klara det måste vi få en
            kraftig utökning av antalet utbildningsplatser både vid Högskolan
            Gävle--
          </note>
          <note>
            Sandviken och i den kommunala vuxenutbildningen. Det förslag
            som finns i en aktuell proposition om examinationsrätten riskerar
            att dela upp högskolorna i A- och B-lag. Undersök om Högskolan
            Gävle--Sandviken uppfyller de kvalitetskrav som ställs för rätten
            till magisterexamen i företagsekonomi med särskild inriktning
            mot fastighetsekonomi och fastighetsförvaltning! Jag är övetygad
            om att vår högskola klarar den granskningen.
          </note>
          <note>
            Vi socialdemokrater i länet har presenterat ett objekt för beredskapsarbete
            när det gäller ombyggnader av t.ex. skolor, förskolor och offentliga
            lokaler. Det finns jobb för byggnadsarbetare och andra som inget
            hellre vill än få komma ut i arbetslivet igen.
          </note>
          <note>
            Fru talman! Riksdagen besökte Gävle i våras. Jag hoppas att ni
            upplevde att det finns kraft, framtidstro och utvecklingsmöjligheter
            i vårt län.
          </note>
          <note>
            Om de satsningar på arbetstillfällen som ingår i krisuppgörelsen
            skall sättas in där behovet är som störst, bör Gävleborgs län
            vara prioriterat.
          </note>
          <note type="speaker">
            Anf. 38 SIGGE GODIN (fp):
          </note>
          <note>
            Fru talman! När räntan slår ut företag på löpande band, är problemen
            störst hos de små och medelstora företagen. De saknar dessutom
            möjligheter att låna nödvändigt kapital till sin verksamhet, som
            vi har hört. Undersökningar visar, precis som Bengt-Ola Ryttar
            sade, att banker nekar lån till företag som har en seriös och
            bärande affärsidé. I ett läge där Sverige tappat närmare
          </note>
          <note>
            200 000 arbetstillfällen i industrin slår krisen mycket hårdare
            i skogslänen. Där började varslen och konkurserna tidigare, och
            de lär också fortsätta längre än i centralare delar av landet.
          </note>
          <note>
            Trots denna utveckling är framtidstron och förhoppningarna om
            bättre tider goda i
          </note>
          <note>
            Norrlandslänen. I Västernorrland anser vi att satsningarna måste
            göras nu. Nu finns tillgången på välutbildad arbetskraft. Nu finns
            tillgången på maskiner för stora avgörande framtidsinvesteringar.
          </note>
          <note>
            Västernorrland, och även Jämtland, har landets sämsta vägar.
            Dels saknar Västernorrland en
          </note>
          <note>
            Europaväg värd namnet, dels finns fler inlandsvägar som måste
            genomgå betydande upprustningar av bärigheten. Detta gäller även
          </note>
          <note>
            Jämtland. Det räcker inte att förbättra några broar.
          </note>
          <note>
            Det krävs också vägar mellan broarna. Nu är det rätt tid att
            göra stora investeringar, så att vägnätet i dessa två län når
            upp till riksgenomsnittet när det gäller standard och bärighet.
          </note>
          <note>
            I en forskningsrapport (ERU Ds 1990:74) visas att varje invånare
            i Norrlands inland får 15 000 kr per år över statens budget. De
            som betalar är storstadsborna, sägs det. Det är i och för sig
            riktigt men berättar inte hela sanningen. I rapporten jämförs
            endast vad olika regioner får i form av transfereringar över statsbudgeten
            med vad invånarna betalar tillbaka i skatter och avgifter.
          </note>
          <note>
            Man har inte tittat på betydelsen av och bidraget från näringsliv
            och naturtillgångar. Gör man det, ser man snart att Norrlandslänens
            bidrag till landets finanser är betydligt större än de stödpengar
            som kommer regionen till del via statsbudgeten.
          </note>
          <note>
            Redan för drygt 300 år sedan sade Axel
          </note>
          <note>
            Oxenstierna: ''I Norrland hava vi inom våra gränser ett Indien,
            blott vi förstå att bruka det.'' Det förståndet har man. Frågan
            är när Norrlands ekonomiska betydelse för Sveriges välfärd skall
            erkännas.
          </note>
          <note>
            I undersökningen ''Norrland en närande del av
          </note>
          <note>
            Sverige'' redovisas nettoexportvärdet per invånare i Sveriges
            fem nordligaste län jämfört med riksgenomsnittet. Där bidrar Jämtland
            med 26 500
          </note>
          <note>
            per invånare och Västernorrland med 22 700 per invånare över
            riksgenomsnittet.
          </note>
          <note>
            Med andra ord, utan Norrlandslänen har vi ett fattigare Sverige.
            Men vi får inte glömma att det är helheten som gör Sverige unikt.
            Alla regioner och län bidrar och får något.
          </note>
          <note>
            Fru talman! När man ser till helheten i landet, frapperas man
            av landshövding Ulf Adelsohns uttalande att Stockholm har lika
            stor arbetslöshet som hela Norrland. Detta är i och för sig sant.
            Men han glömmer bort eller undandrar två viktiga faktorer: den
            relativa arbetslösheten i
          </note>
          <note>
            Västernorrland är 7,2 % mot 4 % i Stockholm, och tillgången på
            lediga platser är mångdubbelt större i
          </note>
          <note>
            Stockholm än i Västernorrland. Det är en skicklig debatteknik
            men berättar mycket litet om den kalla verkligheten. Skall Sverige
            åter komma på fötter, krävs respekt för olika landsdelars problem
            och bekymmer, inte haltande jämförelser.
          </note>
          <note>
            Fru talman! Skogsindustrins betydelse för Sverige kan inte överdrivas.
            Den kris som skogsindustriföretagen känner av i dag, när de inte
            tjänar en enda krona på någon pappersmaskin, kan bli förödande
            för landet. Räntan måste därför sänkas, inte enbart för skogsindustrins
            skull, utan också för att ge de små företagen möjligheter till
            överlevnad.
          </note>
          <note>
            Men mycket annat kan göras för att investera för framtiden. I
            Västernorrland måste Höga kustenbron börja byggas så snart miljöprövningen
            är klar.
          </note>
          <note>
            I dag går E 4-transporterna en omväg på 4--5 mil, genom tätorter
            som Kramfors och på vägar som inte är byggda för dessa tunga transporter.
            Vad detta innebär ur miljösynpunkt och ur olycksfallssynpunkt
            har inte beaktats. Därtill måste sträckningen genom Sundsvall
            och Örnsköldsvik åtgärdas. Det är investeringar som är mycket
            lönsamma inför framtiden.
          </note>
          <note>
            Skogsindustrins ekonomiska situation innebär också att priset
            på skogsråvaran kan komma att sänkas. Detta slår mot de mest utsatta
            delarna av landet. Uppgifter visar att orter med vägar med dålig
            bärighet och långa avstånd inte längre är lönsamma ur avverkningsynpunkt.
            Bärigheten på vägarna i såväl Jämtland som Västernorrland måste
            alltså höjas för att inte glesbygden ytterligare skall utarmas.
          </note>
          <note>
            Fru talman! Svensk turism har unika möjligheter vid ett kommande
            EG-medlemskap. Med rätt marknadsföring och hela EG-marknaden som
            hemmamarknad kommer fjällturismen att ha goda framtidsmöjligheter.
            Men vissa skevheter i nuvarande politik måste åtgärdas.
          </note>
          <note>
            I den nyligen antagna energiskattelagen behandlas turismen inte
            som industriell verksamhet, vilket innebär att de verksamma tvingas
            betala högre elskatt för sina liftar och snökanoner än den övriga
            industrin. Att i dagens ekonomiskt kärva läge förvänta sig mycket
            lägre momssatser är väl en orimlighet. Men att behandla svensk
            vinterturism som övrig exportindustri i energiskattehänseende
            är rimligt. Jag förväntar mig därför att regeringen noga överväger
            frågan för att hitta en snabb lösning.
          </note>
          <note>
            Fru talman! Låt mig avsluta med att säga att det är framsynt
            att bygga för framtiden. Att inte riva är ekonomiskt. Jag förutsätter
            att landet som helhet skall bygga för framtiden, så att vi är
            väl rustade när högkonjunkturen kommer.
          </note>
          <note type="speaker">
            Anf. 39 ELVY SÖDERSTRÖM (s):
          </note>
          <note>
            Fru talman! Jag måste tyvärr också fortsätta att måla verkligheten
            i mörka färger. Arbetslösheten fortsätter att förvärras i Västernorrland,
            som Sigge
          </note>
          <note>
            Godin har beskrivit. Vi har nu den näst högsta arbetslösheten
            i vårt land, en placering som vi inte alls är glada över.
          </note>
          <note>
            Sedan augusti 1991 har arbetslösheten i vårt län i det närmaste
            fördubblats och är nu uppe i över
          </note>
          <note>
            12 000 personer.
          </note>
          <note>
            Bland ungdomarna i gruppen under 25 år är arbetslösheten uppe
            i 19 %. Att bli arbetslös är minsann ingen bra start i livet.
          </note>
          <note>
            En annan mycket oroande tendens är att långtidsarbetslösheten
            fortsätter att öka. I dag är var tredje arbetslös i länet långtidsarbetslös.
          </note>
          <note>
            Då det inte finns några tecken på att konjunkturen håller på
            att vända befarar Länsarbetsnämnden i
          </note>
          <note>
            Västernorrland att arbetslösheten kommer att uppgå till närmare
            10 % under 1993. Tyvärr befarar jag att den prognosen inte heller
            kommer att hålla.
          </note>
          <note>
            Det kommer att bli ännu högre arbetslöshet.
          </note>
          <note>
            Dagligen tvingas vi läsa rubriker i tidningarna som
          </note>
          <note>
            ''MoDo varslar ytterligare 330 anställda i Domsjö och Husum''
            eller ''Hägglunds drar ned personalstyrkan med 250''. Listan kan
            göras lång.
          </note>
          <note>
            Till detta skall vi lägga konsekvenserna av den borgerliga majoritetens
            indragningar på kommunerna och landstinget.
          </note>
          <note>
            Fru talman! Det är viktigt att vi kommer ihåg att det bakom alla
            siffror döljer sig människor. Den mänskliga tragedin vid arbetslöshet
            går inte att understryka nog. Det är inte enbart den arbetslöse
            som lider. Hela familjen blir lidande, med allvarliga följder.
          </note>
          <note>
            Förutom det mänskliga lidandet kostar arbetslösheten samhället
            mångmiljardbelopp. Bara i Västernorrland kostar A-kassan över
            4 miljoner kronor per dag.
          </note>
          <note>
            Fru talman! I onsdagens debatt sade arbetsmarknadsminister Börje
            Hörnlund att arbetslösheten kostar samhället 100 miljarder kronor
            per år. Då måste man fråga sig varför regeringen inte är mer aktiv
            när det gäller att bekämpa arbetslösheten. Saknar man program
            och vilja? Hur är det med det, Sigge Godin?
          </note>
          <note>
            Vi socialdemokrater erbjuder än en gång regeringen och den borgerliga
            majoriteten i riksdagen våra förslag för att få ner arbetslösheten.
          </note>
          <note>
            Sätt fart på investeringarna!
          </note>
          <note>
            Vi i Västernorrland har dammsugit hela länet på arbetstillfällen.
            Detsamma har våra partivänner gjort runt om i landet.
          </note>
          <note>
            I vårt län har vi genom denna dammsugning tagit fram ett program
            för sysselsättningsskapande åtgärder på 1,5 miljarder. Till detta
            skall läggas pengar till en ny bro över Ångermanälven.
          </note>
          <note>
            Programmet innehåller både kortsiktiga och långsiktiga åtgärder
            som påverkar infrastrukturen i länet. Många projekt kan starta
            med kort varsel.
          </note>
          <note>
            Att satsa på infrastrukturen i vårt län är en klok och bra investering
            inte bara för Västernorrland utan också för hela Sverige.
          </note>
          <note>
            Fru talman! Den tidigare socialdemokratiska regeringen prioriterade
            regionalpolitiska insatser i
          </note>
          <note>
            Västernorrland. Som exempel kan jag nämna omlokaliseringen av
            Linjeflygs bokningskontor till
          </note>
          <note>
            Örnsköldsvik, Folksams etablering till Kramfors och SJ:s biljettcentral
            till Ånge. Man avsatte pengar till Vedabron och Deltavägen byggdes.
          </note>
          <note>
            Vi utgick från att den nuvarande borgerliga regeringen skulle
            fullfölja den ambitionen. Men vi har ännu inte kunnat se några
            exempel på detta, snarare tvärtom. Regeringen tog pengarna som
            var avsatta till en ny bro över Ångermanälven för att göra investeringar
            i andra delar av landet.
          </note>
          <note>
            Det mycket svåra arbetsmarknadsläget i
          </note>
          <note>
            Västernorrland kräver att snabba åtgärder sätts in för att pressa
            tillbaka arbetslösheten. Låt mig ge några exempel på nödvändiga
            åtgärder:
          </note>
          <note>
            -- Påbörja byggandet av en ny bro över
          </note>
          <note>
            Ångermanälven nu.
          </note>
          <note>
            -- Bygg nya genomfarter i Örnsköldsvik och
          </note>
          <note>
            Sundsvall.
          </note>
          <note>
            -- Satsa på inlandsvägarna.
          </note>
          <note>
            -- Förprojektera Botniabanan.
          </note>
          <note>
            -- Se till att det blir fler beställningar av regionaltåget X12
            och av X2000.
          </note>
          <note>
            Jag vet att Sigge Godin instämmer i dessa krav. Vad det gäller
            är att få regeringen att inse att dessa åtgärder måste vidtas.
          </note>
          <note>
            Fru talman! Låt mig till sist kort beskriva situationen i min
            egen kommun. I Örnsköldsvik, en kommun med 60 000 invånare, har
            vi under de senaste åren tappat över 3 000 arbetstillfällen. Till
            detta skall vi lägga hoten som finns inom skogs- och metallindustrin.
            A-kassan kostar över 1 miljon kronor om dagen i Örnsköldsvik --
            pengar man skulle kunna göra nytta för.
          </note>
          <note>
            För att klara av att ge de arbetslösa ungdomarna i
          </note>
          <note>
            Örnsköldsvik en ungdomspraktikplats och dem som riskerar att
            bli utstämplade ett beredskapsarbete, krävs att arbetsförmedlingen
            i
          </note>
          <note>
            Örnsköldsvik får sin budget fördubblad. Detta om något är ett
            mått på hur allvarlig situationen är och en signal om att regeringen
            måste bli aktiv i kampen mot arbetslösheten.
          </note>
          <note>
            Fru talman! Vi har råd att arbeta men vi har inte råd med arbetslöshet.
          </note>
          <note type="speaker">
            Anf. 40 SIGGE GODIN (fp) replik:
          </note>
          <note>
            Fru talman! Det är alldeles riktigt att Elvy
          </note>
          <note>
            Söderström och jag delar uppfattningen att det skall investeras
            stort i Västernorrland. Jag blir emellertid litet överraskad när
            hon säger att man nu från socialdemokraternas sida har dammsugit
            och fått fram projekt.
          </note>
          <note>
            Min företrädare Rolf Sellgren har i 20 års tid kämpat för att
            E 4 norr om Ångermansälven skall byggas om. Elvy Söderström! Det
            räcker inte att i valrörelsen ta fram en grävskopa, gräva ett
            hål och säga att man nu har satt i gång ett visst projekt. Det
            som gäller är att under dessa 20 år faktiskt förbättra någonting.
            Vi har Europas sämsta E 4-väg. Det är inte rimligt att tro att
            ni under så lång tid har avstått från att göra någonting.
          </note>
          <note>
            Ni gjorde även stora misstag under 50-talet, när exempelvis flottningen
            upphörde. Då skulle de stora förbättringarna på inlandsvägarna
            ha gjorts.
          </note>
          <note>
            Man skulle inte ha släppt i väg en enda stock innan man hade
            vägar att köra på. I dag får vi lida för det.
          </note>
          <note>
            Vilka råkar illa ut? Jo, glesbygdens människor, som snart inte
            kan avverka sin skog därför att det från industrins sida sägs
            att det inte är lönsamt.
          </note>
          <note>
            Låt mig också få hoppas att Elvy Söderström hjälper mig att backa
            upp det nätverk av universitet som vi behöver för att kunna ha
            kvalificerad arbetskraft till en internationellt beroende industri
            i Västernorrland. Vi har faktiskt inte råd att avstå från detta
            tillfälle.
          </note>
          <note>
            Dessutom behöver vi triangeln Sundsvall,
          </note>
          <note>
            Örnsköldsvik, Östersund i vårt län, vilken kan bli en kraftpunkt
            i framtidens exportindustri, men då måste man också ha rätt till
            att kräva välutbildade ungdomar. Jag hoppas att vi kan jobba tillsammans
            även för det.
          </note>
          <note type="speaker">
            Anf. 41 ELVY SÖDERSTRÖM (s) replik:
          </note>
          <note>
            Fru talman! Jag tolkar Sigge Godins inlägg så att han förespråkar
            planhushållning.
          </note>
          <note>
            Jag räknade upp en del projekt som den föregående regeringen
            har satsat på, och jag efterlyser en liknande vilja hos den nuvarande
            regeringen. Jag håller med om att det har varit bristfälliga satsningar
            på vägarna i Västernorrland, där behovet är mycket stort. Jag
            instämmer i den kritiken. Kritiken framfördes även tidigare till
            de olika socialdemokratiska regeringarna.
          </note>
          <note>
            Den kände Hans Alfredson skaldade om en person vid namn Valfrid
            Lindeman, som trodde på Robert
          </note>
          <note>
            Lind i Kramfors. Vem tror Sigge Godin på? Tror
          </note>
          <note>
            Sigge Godin på regeringen när det gäller att få resurser till
            Västernorrland för att minska vår arbetslöshet?
          </note>
          <note type="speaker">
            Anf. 42 SIGGE GODIN (fp) replik:
          </note>
          <note>
            Fru talman! Jag måste tyvärr göra Elvy Söderström besviken. Jag
            tror inte på Robert Lind i Kramfors, därför att han är småföretagare
            och har det väldigt besvärligt med höga räntor, osv. Även han
            kanske kan ha en bättre framtid när vi har en regering som planerar
            och arbetar för tillväxt i Sverige.
          </note>
          <note>
            Elvy Söderström säger att jag sysslar med planhushållning. Jag
            har litet svårt att förstå det, eftersom en liberal inte sysslar
            med det. Vi satsar på människor, tillväxt och vid export av varor
            över världen. Trakten runt framför allt Örnsköldsvik är ett bra
            exempel på att man kan lyckas. Vi måste emellertid se till att
            räntorna sänks och att det finns goda kommunikationer, så att
            de varor som tillverkas -- inte bara i vårt län, utan även längre
            norr över -- snabbt kan komma ned till den marknad som skall bli
            vår hemmamarknad när vi blir medlemmar i EG.
          </note>
          <note>
            Jag förutsätter att Elvy Söderström har missförstått detta med
            planhushållning. Det handlar inte om det. Låt mig emellertid också
            säga att de insatser i
          </note>
          <note>
            Västernorrland som den socialdemokratiska regeringen säger sig
            ha gjort under årtionden är oerhört marginella.
          </note>
          <note>
            Att företag flyttat -- bl.a. Linjeflyg nämndes --
          </note>
          <note>
            beror naturligtvis på att de funnit det väsentligt och ekonomiskt
            försvarbart att vara placerade ute i landet. Sådant har en regering
            små möjligheter att påverka, annat än att möjligen föreslå något.
            Jag förutsätter att de som flyttat har gjort det därför att de
            finner det expansivt och bra att vara placerade ute i landet.
            På det sättet får vi också ett levande
          </note>
          <note>
            Sverige.
          </note>
          <note type="speaker">
            Anf. 43 ELVY SÖDERSTRÖM (s) replik:
          </note>
          <note>
            Fru talman! När Sigge Godin talade om flottning och skogsbilvägar
            tyckte jag att Sigge Godin något förespråkade planhushållning.
          </note>
          <note>
            Sigge Godin! Jag är mycket tacksam om nuvarande regering kan
            åstadkomma lika mycket för
          </note>
          <note>
            Västernorrland under denna mandatperiod som vår tidigare socialdemokratiska
            regering gjorde för
          </note>
          <note>
            Västernorrland under föregående mandatperiod.
          </note>
          <note>
            Jag vet att Sigge Godin har program för att göra det möjligt.
            Men det behöver förstärkas, varför jag överlåter socialdemokraternas
            program till Sigge
          </note>
          <note>
            Godin för att han skall påverka regeringen att genomföra det.
          </note>
          <note>
            Talmannen anmälde att Sigge Godin anhållit att till protokollet
            få antecknat att han inte ägde rätt till ytterligare replik.
          </note>
          <note type="speaker">
            Anf. 44 HANS STENBERG (s):
          </note>
          <note>
            Herr talman! Som Elvy Söderström nyss sade har vi en mycket besvärlig
            situation på arbetsmarknaden i Västernorrland, och som vanligt
            drabbas byggnadsarbetarna värst. Byggarbetslösheten i länet är
            i dag 25 % och beräknas ha ökat till 35 %
          </note>
          <note>
            inom några månader.
          </note>
          <note>
            Arbetslösheten ligger alltså på en skrämmande hög nivå och ökar
            dessutom fullkomligt okontrollerat.
          </note>
          <note>
            Andelen långtidsarbetslösa ökar för varje dag som går, och situationen
            för de arbetslösa känns allt hopplösare.
          </note>
          <note>
            I onsdags var jag i kontakt med en långtidsarbetslös
          </note>
          <note>
            27-årig byggnadsarbetare, som ändå inte hör till de allra värst
            drabbade. Han hade nämligen fått löfte om att få komma in på en
            kortkurs på AMU under några veckor och därmed kunna undvika att
            gå till arbetslöshetskassan för att stämpla. Det är faktiskt lätt
            att föreställa sig hur det kan kännas för en ung familj och vilka
            enorma påfrestningar som den ställs inför när förhoppningarna
            på framtiden inskränker sig till hoppet om att få behålla arbetslöshetsersättningen.
          </note>
          <note>
            Vi ser inte heller några som helst tecken på att utslagningen
            av arbetstillfällen är på väg att upphöra. Tvärtom skapar den
            allt djupare lågkonjunkturen och regeringens indragning från kommuner
            och landsting en stor oro för att ytterligare arbetstillfällen
            skall försvinna. Inom den stora pappers- och massaindustrin inom
            länet har man stora problem med att få avsättning för sina produkter.
            Risken är nu stor att den industri som ger så stora exportinkomster
            till landet kommer att gå förlorade som en följd av den djupa
            lågkonjunkturen och den extremt låga dollarkursen.
          </note>
          <note>
            Min personliga uppfattning är att det i det här extremt besvärliga
            läget krävs extrema åtgärder. Vi måste nu tillfälligt frångå våra
            goda principer att inte subventionera delar av industrin. För
            att inte vår framtida export skall åsamkas obotlig skada måste
            nu särskilda åtgärder sättas in för att klara överlevnaden för
            de värst utsatta branscherna i den extrema situationen.
          </note>
          <note>
            Det är inte bara en utomordentligt besvärlig situation för industrin.
            Även statliga arbetsplatser i
          </note>
          <note>
            Västernorrland har lagts ned. I inlandskommunen
          </note>
          <note>
            Ånge exempelvis, med 12 000 invånare, har under de senaste åren
            300 statliga arbetstillfällen försvunnit. Sett i relation till
            folkmängden motsvarar det ungefär 30 000 arbetstillfällen i
          </note>
          <note>
            Stockholmsregionen. Det här har skett samtidigt som kommunen
            har förlorat flera hundra industrijobb. Som en av ortens dominerande
            arbetsgivare måste staten därför ta ett särskilt ansvar för sysselsättningen
            i Ånge.
          </note>
          <note>
            Mot bakgrund av det mycket svåra arbetsmarknadsläget i Västernorrland
            är det nödvändigt att åtgärder snabbt sätts in för att pressa
            tillbaka arbetslösheten. Största effekten både på kort och på
            lång sikt fås genom satsningar på en utbyggnad av vägar och järnvägar.
            Det finns, som
          </note>
          <note>
            Elvy Söderström sade, en lång rad samhällsekonomiskt mycket lönsamma
            projekt i
          </note>
          <note>
            Västernorrland som nu kan tidigareläggas.
          </note>
          <note>
            Jag hoppas därför innerligt att det nu blir praktiska resultat
            av kommunikationsministerns mycket vackra tal om stora satsningar
            på infrastrukturinvesteringar också för
          </note>
          <note>
            Västernorrlands del. Hitintills har vi inte sett någonting av
            den satsningen i vårt län. I praktiken har regeringens politik
            hittills inneburit att resurser har tagits från Vedabron i Västernorrland
            och förts över till andra län.
          </note>
          <note>
            I den krisuppgörelse som träffades mellan
          </note>
          <note>
            Socialdemokraterna och regeringen avsattes 10
          </note>
          <note>
            miljarder för att pressa ned arbetslösheten. Även om den satsningen
            är alldeles för liten så är det i alla fall ett steg i rätt riktning.
            Men jag vill framhålla att
          </note>
          <note>
            Västernorrland den här gången måste få del av de satsningar som
            skall göras när det gäller både infrastruktur och utbildning.
          </note>
          <note>
            Fru talman! Jag har tecknat en mycket mörk bild av sysselsättningsläget
            i Västernorrland, men läget är ändå inte hopplöst. Regionen har
            på sikt goda möjligheter att fortsätta vara en motor i Sveriges
            ekonomi och stå för en stor del av Sveriges exportinkomster. Men
            det förutsätter att vår exportindustri får stöd genom den akuta
            krisen.
          </note>
          <note>
            Det förutsätter också att vi får en möjlighet att utveckla vår
            infrastruktur.
          </note>
          <note>
            Avslutningsvis vill jag nämna några ord om högskolan, som ju
            har en central roll i den regionala utvecklingen. Jag konstaterar
            med tillfredsställelse att Sigge Godin också tog upp den frågan,
            och jag hoppas innerligt att han kan förmå sina partivänner i
            regeringen att behandla de små och medelstora högskolorna på ett
            annat sätt framöver. Hitintills under regeringsperioden har vi
            fått en mycket dålig tilldelning när det gäller utbildningsplatser
            till de små och medelstora högskolorna. Det gäller
          </note>
          <note>
            Sundsvalls och Härnösands högskola, precis som de andra små högskolorna.
          </note>
          <note type="speaker">
            Anf. 45 OLLE LINDSTRÖM (m):
          </note>
          <note>
            Fru talman! Den turbulens vi upplevt med valutakriser och räntechocker
            under två månaders tid är nu över. Trots de politiska överenskommelser
            som skett återstår ytterligare kraftfulla åtgärder för att komma
            till rätta med de strukturella underskotten i statens finanser.
            Detta underlättar givetvis inte möjligheterna att minska arbetslösheten,
            vilket ändock måste göras.
          </note>
          <note>
            Med oss i bagaget har vi också 70- och 80-talets näringslivsfientliga
            politik, som resulterat i en industriutslagning av sällan skådat
            slag.
          </note>
          <note>
            Socialdemokraterna bedrev en fullständig jakt på hela företagsamheten
            i Sverige. Lag lades på lag, reglering på reglering och skatt
            ovanpå skatt.
          </note>
          <note>
            Summan av varje enskilt beslut blev till slut omöjlig att bära,
            och därför blev det ett arbetslöshetens stålbad.
          </note>
          <note>
            Under förra riksmötet började den borgerliga regeringen förändra
            detta, genom att sänka en del av de skadliga och tillväxthämmande
            skatterna.
          </note>
          <note>
            Det är positivt, inte minst för glesbygden.
          </note>
          <note>
            Ur regionalpolitisk synpunkt är den 10-procentiga sänkningen
            av löneskatten i det inre stödområdet mycket betydelsefull. Även
            borttagandet av energiskatten för vår industri, särskilt vår tunga
            industri, är en positiv förbättring. Men det återstår en hel del.
          </note>
          <note>
            Ett återinförande av kvittningsrätten mellan olika förvärvskällor
            skulle befrämja nyetableringar och entreprenörskap, särskilt ute
            i glesbygdsområdena.
          </note>
          <note>
            Jag skall gå in på några frågor som berör den direkta arbetsmarknads-
            och regionalpolitiken.
          </note>
          <note>
            Det är väl känt att skogsbruket betyder mycket i
          </note>
          <note>
            Norrland. Eftersom transportkostnaderna utgör en mycket betydande
            del av råvarukostnaderna för industrin, måste de höga skattebelastningarna
            på transportnäringen minskas. Det är väl känt att vi i
          </note>
          <note>
            Sverige har 30--40 % högre skatter -- fordonsskatt, bränsleskatt
            och kilometerskatt -- än övriga europeiska länder och våra konkurrentländer.
          </note>
          <note>
            Kilometerskatten skall nu avskaffas, vilket är bra, men om den
            skulle utbytas mot en dieselskatt, som utredaren föreslår, kvarstår
            problemen. För skogsbruket och för skogsindustrin, ja, för hela
          </note>
          <note>
            Sveriges industri, är ett avskaffande av kilometerskatten nödvändig
            ur konkurrenssynpunkt. Detta är en av de skatter som är skadliga
            och tillväxthämmande.
          </note>
          <note>
            Detta har dessutom utomordentligt stor betydelse för att hejda
            en ökad arbetslöshet inom skogsnäringen -- en näring som producerar
            varor med ett exportvärde på mellan 50 och 60 miljarder.
          </note>
          <note>
            Hälften av detta kommer från Norrlandslänen.
          </note>
          <note>
            En annan viktig fråga för Norrlands utveckling är infrastrukturinvesteringarna.
            Fördubblingen av investeringsanslag till vägar och järnvägar är
            bra och har nu delvis kommit i gång.
          </note>
          <note>
            Jag är dock litet betänksam när man prioriterar de här investeringarna.
            Det är inte alltid så att det är i befolkningstäta områden som
            de största investeringarna i järnvägar skall göras. Därför måste
            större hänsyn tas till de områden där råvarorna finns när investeringar
            planeras. Det är viktigt för industrin.
          </note>
          <note>
            Jag har ingenting emot att det framförs visioner om en Norrbottniabana,
            men nog måste det vara mer angeläget att nu omedelbart bygga bort
            de flaskhalsar vi har efter vår gamla stambana. Det ger bättre
            säkerhet och snabbare järnvägstransporter mellan norra och södra
            Sverige.
          </note>
          <note>
            Ett ökat handelsutbyte på Nordkalotten och en positiv utveckling
            i Ryssland ger oss anledning att förbättra kommunikationerna i
            det området. Vi bör därför återföra Haparandabanan till stomnätet
            och upprusta densamma, samt bygga en omaxlingsterminal vid gränsen.
            Ryssland kommer i framtiden att vara en potentiell närmarknad
            för norra Norrland.
          </note>
          <note>
            När det gäller vägarna har vi många års eftersläpningar att ta
            igen, vad beträffar både investeringar och underhåll. Det är viktigt
            att göra investeringar i en lågkonjunktur när kostnaderna är
          </note>
          <note>
            20--30 % lägre än annars.
          </note>
          <note>
            Därför borde också kommunerna tidigarelägga planerade investeringar.
            Förutom lägre investeringskostnader skulle arbetslösa byggnadsarbetare
            få jobb, och det skulle påverka samhällsekonomin positivt.
          </note>
          <note>
            De ökade satsningarna på forskning och utveckling är också viktiga
            och bör komma Norrland till del.
          </note>
          <note>
            Vi har rymdforskningen vid Esrange i Kiruna och högskolan i Luleå.
          </note>
          <note>
            Avslutningsvis måste jag också få redovisa en mycket negativ
            effekt av krisuppgörelsen, särskilt för Norrbotten. Om bensinskatten
            höjs som skisserats, får vi ett bensinliterpris på ca 8 kr. I
          </note>
          <note>
            Finland är priset i dag drygt 5 kr. Med den skillnaden är det
            ganska lätt att förstå att bensinstationer och turistföretag utmed
            finska gränsen i östra Norrbotten kommer att slås ut.
          </note>
          <note>
            Även om det är svårt att finna andra lösningar, måste vi på något
            sätt lösa problemet i dessa gränstrakter -- i annat fall blir
            det ännu fler arbetslösa.
          </note>
          <note>
            En förbättrad konjunktur, fru talman, och en satsning på små
            och medelstora företag samt arbetsmarknadspolitiska åtgärder bör
            ändå ge oss en tryggare arbetsmarknad.
          </note>
          <note type="speaker">
            Anf. 46 EWA HEDKVIST PETERSEN (s):
          </note>
          <note>
            Fru talman! Arbetslösheten i Norrbotten är i dag den högsta sedan
            30-talet. Och som vanligt har vi i vårt län den högsta procentuella
            arbetslösheten i landet. Konkret innebär det att vi i dag har
            7 %, ungefär 13 000 personer, öppet arbetslösa. Därtill kommer
            9 000 i arbetsmarknadspolitiska åtgärder.
          </note>
          <note>
            Det innebär en ökning med nästan 50 % sedan i april i år.
          </note>
          <note>
            Redan i dag har vi kommuner i östra Norrbotten som har 10 % arbetslöshet,
            och vi vet att arbetslösheten ökar snabbast i kustlandet, där
            vi tidigare klarade sådana här situationer bäst. Vi får nu prognoser
            som pekar mot den här höga nivån för hela länet. Mer än var fjärde
            byggnadsarbetare i
          </note>
          <note>
            Norrbotten är utan jobb, och nästa år kan sju av tio byggnadsarbetare
            vara arbetslösa.
          </note>
          <note>
            Än har inte kvinnorna drabbats lika hårt jämförelsevis, men det
            blir snart deras tur. De borgerligas indragning från kommunerna
            kommer att slå mycket hårt mot kvinnojobben i vinter.
          </note>
          <note>
            Men allra värst slår arbetslösheten mot våra ungdomar. En tredjedel
            av Norrbottens arbetslösa är mellan 18 och 24 år. Dessutom är
            det lika många ungdomar i Norrbotten som har deltidsjobb eller
            tillfälliga jobb. Sammanlagt står nära 10 000
          </note>
          <note>
            norrbottniska ungdomar utan fast anknytning till arbetsmarknaden.
            10 000!
          </note>
          <note>
            De här unga människorna står på trappan till livet och får börja
            med en känsla av att deras arbetsinsats inte är önskvärd. Det
            är tragiskt för dessa enskilda unga människor, men det är också
            ett nederlag för vårt land och för den ansvariga politiska ledningen
            i regeringen.
          </note>
          <note>
            Fru talman! Det är viktigt att teckna den här verklighetsbilden
            från Norrbotten -- som jag för övrigt saknade i Olle Lindströms
            anförande -- för att vi skall kunna ta itu med problemen och komma
            fram till åtgärder för att vända utvecklingen.
          </note>
          <note>
            Jag har länge väntat på regeringens och de borgerliga norrbottniska
            riksdagsledamöternas vision av hur man vill ta itu med Norrbottens
            situation, men det har varit förgäves. Det enda man pratar om
            är sänkta skatter!
          </note>
          <note>
            Inte heller i dag finns arbetsmarknadsminister
          </note>
          <note>
            Börje Hörnlund, som också har ansvaret för regionalpolitiken,
            här i riksdagen för att höra hur situationen är i Norrbotten.
            Det är beklagligt.
          </note>
          <note>
            Men vi fick krisuppgörelserna, och i dem drev vi socialdemokrater
            igenom satsningar för
          </note>
          <note>
            10 miljarder kronor för att direkt bekämpa arbetslösheten och
            få ned den med 3 %. En rejäl del av de pengarna måste också komma
            Norrbotten till del. Men det räcker inte! Vi behöver en strategi
            för att stärka länet på lång sikt, och det är här jag efterlyser
            regeringspartiernas förslag. Det handlar om en långsiktig regionalpolitik
            som skall få bestående resultat.
          </note>
          <note>
            Fru talman! I Norrbotten betalas det varje vecka ut
          </note>
          <note>
            30 miljoner kronor i A-kasseersättning. Det är pengar som räddar
            de här människornas ekonomi, men de skapar ingen utveckling. Tänk
            om de pengarna i stället kunde användas till investeringar som
            ger människor både arbete och framtidstro! Nu måste någonting
            göras.
          </note>
          <note>
            Vi har i Norrbotten gjort en genomgång av möjliga projekt som
            skulle ge bestående jobb. Det gjorde vi i våras, och då sade riksdagsmajoriteten
            nej. Vi har nu gjort en ny genomgång, och vi har skickat listan
            till regeringen. Nu måste de ansvariga ministrarna hantera den
            med största allvar. Det krävs genomtänkta långsiktiga insatser
            för att
          </note>
          <note>
            Norrbotten skall överleva.
          </note>
          <note>
            Vi föreslår insatser som ger direkta jobb men som också ger förutsättningar
            för vårt näringsliv, det vi kallar för infrastrukturella åtgärder.
          </note>
          <note>
            Kommunikationer är viktiga -- där är Olle
          </note>
          <note>
            Lindström och jag överens -- och därför måste både fungerande
            transportsystem och telekommunikationer skapas. I krisuppgörelsen
            finns en miljard för tidigareläggning av affärsverkens investeringar.
            Det kan innebära investeringar på 10 miljarder i landet.
          </note>
          <note>
            En del av detta belopp måste satsas så att
          </note>
          <note>
            Norrbottens telekommunikationer byggs ut. Vårt geografiska läge
            motiverar det. En snabb utbyggnad av AXE-stationerna som täcker
            hela länet är av mycket stor betydelse för att skapa förutsättningar
            för snabb och säker data- och informationsöverföring och därmed
            arbetstillfällen inom informations- och tjänstesektorn.
          </note>
          <note>
            I krisuppgörelsen drev vi också fram en upprustning av vägarna
            i skogslänen. Vi har god beredskap för att komma i gång med en
            sådan upprustning. Vi socialdemokrater i Norrbotten vill ha en
            snabb igångsättning. E 4 i kustlandet måste få motorvägsstandard,
            och vi kräver upprustning av
          </note>
          <note>
            E 4, riksväg 45, E 10 och väg 400.
          </note>
          <note>
            Järnvägen är särskilt viktig för de långa godstransporterna och
            för persontrafiken. En utbyggd Bothniabana längs hela Norrlandskusten
            kompletterar stambanan och ger förbättrade transporter av gods
            både söderut och norrut över gränserna. Det är nu mycket angeläget
            att vi får ett komplett beslutsunderlag om projektet så att vi
            kan fatta beslut. En upprustning av Haparandabanan måste också
            ske.
          </note>
          <note>
            Fru talman! Det är strategiskt att bygga ut utbildningen och
            forskningen om man vill stärka en region och arbetsmarknaden.
            Vi har från
          </note>
          <note>
            Norrbotten länge velat ha ett samhällsvetenskapligt forskningsanslag
            vid sidan av det tekniska till högskolan. Det skulle bredda verksamheten
            vid högskolan. Den frågan måste lösas i samband med den forskningspolitiska
            propositionen.
          </note>
          <note>
            Fru talman! Till sist måste jag återigen få vädra min oro för
            kvinnornas situation i länet. Den offentliga sektorn skall enligt
            regeringens önskan bantas. Det skickar kvinnorna till arbetslöshetskön,
            och vi betalar ut ersättning ur A-kassan i stället för lön. Är
            det verkligen klok politik?
          </note>
          <note type="speaker">
            Anf. 47 OLLE LINDSTRÖM (m) replik:
          </note>
          <note>
            Fru talman! Ewa Hedkvist Petersen talade om den dammsugning som
            skett över hela landet, så även i
          </note>
          <note>
            Norrbotten. Det är naturligtvis ett omfattande paket som socialdemokraterna
            har tagit fram. Det innefattar investeringar på ungefär 40 miljarder
            kronor över Sverige, varav tre och en halv miljard för Norrbotten.
          </note>
          <note>
            Det är bara det att ända till veckan före krisuppgörelsen gick
            man fram med dessa förslag om statliga utgifter, omöjliga att
            genomföra. Ändå är det naturligtvis en önskelista från socialdemokraternas
            sida. En del av det som finns upptaget på den önskelistan har
            förts fram långt tidigare under åren från andra partier, så många
            saker var inte så nya. Jag vill ändå bara upplysa
          </note>
          <note>
            Ewa Hedkvist Petersen om att man inte hade någon finansiering
            av det hela. Man trodde t.o.m. veckan före krisuppgörelsen att
            det var möjligt att belasta statsbudgeten med ytterligare 40 miljarder.
          </note>
          <note type="speaker">
            Anf. 48 EWA HEDKVIST PETERSEN (s)
          </note>
          <note>
            replik:
          </note>
          <note>
            Herr talman! Det är roligt att höra att Olle
          </note>
          <note>
            Lindström tycker att det är bra att socialdemokratin har tagit
            fram projekt som skulle ge arbeten i landet och i Norrbotten.
          </note>
          <note>
            Jag vill påstå att det inte är någon önskelista. Vårt förslag
            bygger på att ett land utvecklas genom arbete, att vi har råd
            att låta människor arbeta.
          </note>
          <note>
            Precis som Elvy Söderström sade har vi inte råd med arbetslöshet.
            Därför har vi tagit fram de här projekten. Och de var finansierade
            i den socialdemokratiska alternativbudgeten. Vi vet --
          </note>
          <note>
            det ligger till grund för vårt förslag -- att det inte är lönsamt
            för landets ekonomi att låta människor gå arbetslösa. Varje procents
            arbetslöshet kostar 15
          </note>
          <note>
            miljarder, och de pengarna kan användas bättre.
          </note>
          <note>
            Dammsugningen var bra, och jag beklagar att den borgerliga riksdagsmajoriteten
            inte tog hänsyn till den i våras. Då kanske vi i dag inte hade
            haft den galopperande arbetslöshetsutveckling som vi har i
          </note>
          <note>
            Norrbotten.
          </note>
          <note>
            Jag skulle vilja fråga Olle Lindström om han nu kan tänka sig
            att arbeta för att de här projekten genomförs och därigenom fortsätta
            det arbete som det lades en grund för genom krisuppgörelserna.
          </note>
          <note>
            Sedan vill jag också fråga honom om han har något svar på min
            sista fråga i anförandet. Är det klokt att skicka ut tusentals
            kvinnor som jobbar i den offentliga sektorn i arbetslöshet, att
            göra dem arbetslösa och i stället ge dem ersättning från A-
          </note>
          <note>
            kassa? Kan inte pengarna användas på ett bättre sätt? Slår Olle
            Lindström vakt om kvinnorna i
          </note>
          <note>
            Norrbotten?
          </note>
          <note type="speaker">
            Anf. 49 OLLE LINDSTRÖM (m) replik:
          </note>
          <note>
            Herr talman! Ewa Hedkvist Petersen vet mycket väl att det var
            en önskelista som innebar ofinansierade statliga utgifter på 40
            miljarder kronor. En vecka senare var socialdemokraterna beredda
            att göra besparingar på nästan lika mycket.
          </note>
          <note>
            Det säger litet grand om det ansvar för statens kostnader som
            socialdemokraterna och Ewa
          </note>
          <note>
            Hedkvist Petersen tog vid det tillfället. Det var alltså helt
            omöjligt att klara av den investeringen.
          </note>
          <note>
            Visst är det alltid bra med en önskelista -- det tycker barnen
            till julafton också. Men man måste ändå se till att det finns
            resurser för det. Hon sade själv att vi var överens om mycket
            av de infrastrukturella insatserna och investeringarna i Norrbotten,
            och det tycker jag är bra. Men det är helt omöjligt att nu, i
            ett krisläge, gå ut med den utbudspolitik som socialdemokraterna
            föreslår.
          </note>
          <note>
            När det blir vissa minskningar i offentlig sektor är det självklart
            att det drabbar kvinnorna i
          </note>
          <note>
            Norrbotten eftersom vi har fler kvinnor där. Men det är helt
            felaktigt att jag eller någon annan inom de borgerliga partierna
            skulle ha någon avsikt att styra det åt det hållet. Jag fick uppfattningen
            att det var vad Ewa Hedkvist gjorde gällande. Om så är fallet
            måste jag ta henne ur den uppfattningen på en gång. Så kan det
            naturligtvis inte vara.
          </note>
          <note>
            Men jag vill också säga att om kommunerna under
          </note>
          <note>
            15 -- 20 års tid har haft en volymökning som varit 3,
          </note>
          <note>
            4 eller 5 % medan det samhällsekonomiska utrymmet har legat på
            1 % är det förståeligt att det måste till rationaliseringar och
            förändringar även i kommuner och landsting.
          </note>
          <note type="speaker">
            Anf. 50 EWA HEDKVIST PETERSEN (s)
          </note>
          <note>
            replik:
          </note>
          <note>
            Herr talman! Jag måste säga att jag tycker att Olle
          </note>
          <note>
            Lindström har en nonchalant inställning till arbetslöshet. Han
            bemödade sig i sitt första anförande inte ens om att beskriva
            hur katastrofal arbetslöshetssituationen i länet är. Sedan påstod
            han att kloka, finansierade förslag bara är en önskelista. Han
            försvarade också att den borgerliga riksdagsmajoriteten i våras
            inte ens ordentligt prövade de förslag som vi kom med i den s.k.
          </note>
          <note>
            dammsugningen -- från Norrbotten och från hela landet.
          </note>
          <note>
            I den första krisuppgörelsen lyckades vi lyckligtvis driva igenom
            en hel del av de åtgärder vi tidigare föreslagit -- vi satsar
            tio miljarder på arbetsmarknadspolitiska åtgärder. Här finns en
            del av de idéer vi lade fram i våras, t.ex.
          </note>
          <note>
            tidigareläggning av affärsverkens investeringar.
          </note>
          <note>
            Tack och lov finns det alltså andra i de borgerliga regeringeskretsarna
            som tänker litet klokare än vad moderaternas representant från
            Norrbotten gör.
          </note>
          <note>
            När det gäller kommunerna och kvinnornas sysselsättning vill
            jag säga att kommunerna under årens lopp verkligen har sett över
            sin verksamhet.
          </note>
          <note>
            Det kan många kvinnor som arbetar inom den offentliga sektorn
            intyga, och det har skett även i
          </note>
          <note>
            Norrbotten. Därför tycker jag att det är bevis för dålig insikt
            när Olle Lindström säger att det har skett en ständig ökning.
            Det har skett en mycket ordentlig översyn av alla verksamheter.
          </note>
          <note>
            Det som nu sker är att tusentals kvinnor kommer att ställas i
            arbetslöshetskön. Jag frågar: Är det vettigt att i stället betala
            ut ersättning från A-
          </note>
          <note>
            kassan? Det är ju pengar som är passiva, som inte genererar utveckling.
            Som jag sade ger det enskilda människor bröd för dagen och räddar
            deras dagliga situation, men det ger inte utveckling för länet.
            Jag vet att såväl kvinnor som män och ungdomar i
          </note>
          <note>
            Norrbotten vill arbeta -- de vill verka för sitt län, och de
            vill bo kvar i sitt län.
          </note>
          <note>
            Eftersom vi inte hade arbetsmarknadsministern här skulle jag
            vilja att Olle Lindström på något sätt försöker förmedla den oro
            som finns i länet till den arbetsmarknadspolitiskt och regionalpolitiskt
            ansvarige ministern i regeringen.
          </note>
          <note>
            Andre vice talmannen anmälde att Olle Lindström anhållit att
            till protokollet få antecknat att han inte ägde rätt till ytterligare
            replik.
          </note>
          <note>
            Övriga frågor
          </note>
          <note type="speaker">
            Anf. 51 BERNDT EKHOLM (s):
          </note>
          <note>
            Herr talman! Att uppmärksamma betydelsen av etik och moral har
            blivit allt vanligare i den politiska debatten. Så även här i
            riksdagens kammare. En genomläsning av riksdagsprotokollet de
            tre senaste åren visar att alla partier har ägnat den frågan intresse.
          </note>
          <note>
            Och visst är det viktigt att debattera frågor även med ett etiskt
            och moraliskt perspektiv. Våra mest grundläggande värderingar,
            vår människosyn och faktiskt också natursyn har eller borde ha
            en avgörande påverkan av de mål, som vi sätter upp i vårt politiska
            arbete.
          </note>
          <note>
            Jag tror t.o.m. att det är särskilt viktigt nu i en tid av misstro
            mot den marknad, som kastat in oss i ekonomisk kris, och efter
            ett 80-tal med mycket spekulationsekonomi. Det är också viktigt
            mot bakgrund av den misstro som finns mot politikernas budskap.
          </note>
          <note>
            Många vill fånga in begreppet etik och moral i ett enda uttryckssätt,
            en enda godtagbar etik och moral. Samhället är i dag mer komplicerat
            än så, bl.a. som följd av att det har blivit mångkulturellt.
          </note>
          <note>
            Att därför hävda, som den borgerliga regeringen gör, att den
            kristna etiken skall vara den enda drivkraften för de värderingar
            som samhället skall bygga på, snävar in vårt livsrum och skapar
            onödig konfrontation. Det finns andra värderingar, som också kan
            bygga ett demokratiskt och humanistiskt samhälle. Jag menar att
            vårt samhälle klarar en harmonisk utveckling byggd på pluralism,
            där kristen etik har sitt berättigade utrymme.
          </note>
          <note>
            Inte heller kristen etik är något entydigt. Den uttrycks av många
            mycket individualistiskt och privat. För mig är det Guds kärlek
            som jag måste spegla mig i för att fånga den kristna etiken. Alla
            människor har lika värde, samma rätt till frihet och utveckling
            men också till medmänsklig omsorg i alla dess former. Vi skall
            ta ansvar för varandra och praktisera en utgivande och generös
            kärlek.
          </note>
          <note>
            Etikens sälta kan vi sedan finna i hur vi tar hand om de utsatta
            i samhället.
          </note>
          <note>
            Att tillämpa en etisk hållning är också svårt. Det är inte alltid
            lätt att definiera rätt och fel, t.ex. inom medicinen och gentekniken.
            Så är det också i politiken. Där finns dessutom risken att begreppet
            etik och moral exploateras och tas till för att garnera och rättfärdiga
            den egna politiken.
          </note>
          <note>
            Granskar man regeringens politik är det lätt att få det intrycket.
            Orden etik och moral, ofta preciserade till en kristen etik, förekommer
            flitigt i olika sammanhang. Men handlingarna reser många frågetecken
            om förmågan att leva upp till höga föresatser. Man kan också undra
            över sältan i den etik som tycks styra regeringens politik.
          </note>
          <note>
            I en intervju med kds-ledningen i senaste numret av tidningen
            Vi hävdar den att produktionsförmågan inte bestämmer människans
            värde. Men det är uppenbart att den borgerliga regeringens politik
            i hög grad bygger på att människor skall värderas utifrån vad
            de skapar, en prestationsbelöning. På det sättet underblåses också
            egoismen.
          </note>
          <note>
            I 91-års regeringsförklaring stryks under att speciellt svaga
            människors och gruppers livssituation skall förbättras. I tidingen
            Vi säger kds-ledaren Alf Svensson, att ''vi så starkt betonar
            människovärdet. Det gör oss till de svagas parti''
          </note>
          <note>
            Den självklara följdfrågan blir då hur den praktiska politiken
            kan se ut som den gör. Inte innebär den att man speciellt -- som
            det står i regeringsförklaringen -- ser till de utsattas situation.
            Det innnebär snarare att samhällets övre skikt får del av en speciell
            och gynnsam uppmärksamhet. Det borde räcka med att peka på skattepolitikens
            profil, synen på socialförsäkringarna, delpensionen samt utdelningen
            av löntagarfondsmedlen.
          </note>
          <note>
            Kds har ett särskilt ansvar för att den praktiska politiken stämmer
            med föresatserna på etik- och moralområdet. Kds är nämligen regeringens
            etiska alibi. I Vi citeras Carl Bildt: ''Kds-arna är viktiga,
            de för in kristen etik i politiken''. Det är i och för sig ett
            märkligt uttalande. Kds har ju ingen ensamrätt, inte ens till
            den kristna etiken.
          </note>
          <note>
            I valet lovade kds stora satsningar på sjukvården, av vilka det
            har blivit platt intet. I
          </note>
          <note>
            regeringsförklaringen lovades stopp för bistånd, som inte kunde
            förenas med en positiv utveckling för demokrati och mänskliga
            rättigheter. Därefter gav Alf Svensson exportkrediter till Kina,
            och näringsministern sändes på besök. I samband med krisuppgörelsen
            med Socialdemokraterna gick kds ut och påstod att Socialdemokraterna
            velat skära ned biståndet med tre miljarder kronor, dvs.
          </note>
          <note>
            dubbelt så mycket som man hade kommit överens om. I själva verket
            kom detta förslag från regeringskollegerna.
          </note>
          <note>
            Före valet lovade de nuvarande regeringspartierna att hyrorna
            inte skulle höjas. I praktiken har de i stället höjts kraftigt.
            Läkarnas etableringsfrihet har blivit viktigare än patienternas
            rätt till läkarvård.
          </note>
          <note>
            Det sägs i högtidliga deklarationer att den biologiska mångfalden
            skall värnas, men i verkligheten fortsätter artutrotningen.
          </note>
          <note>
            Miljöpolitiken har beskrivits med vackra ord, men handling saknas.
            Äganderätten skall skyddas i grundlag, men inte allemansrätten.
            Och hur ser den etik ut, som har kunnat låta politiken utformas
            så att arbetslösheten har fått skena i väg?
          </note>
          <note>
            Nåväl, inte heller mitt parti saknar fel och brister.
          </note>
          <note>
            Vi har också ett ansvar för att handlingarna inte når ordens
            styrka. Det kan gälla miljöpolitik, bistånd m.m.
          </note>
          <note>
            Kds har emellertid tagit på sig ett extra stort ansvar, eftersom
            man i strängt taget alla sammanhang hänvisar till kristen etik.
            Då krävs att man kan konkretisera vad man menar. Det borde också
            krävas att man medverkar i ett sammanhang, där man kan leva upp
            till utfästelserna. Det gör man inte i dag med det innehåll som
            jag uppfattar att begreppet kristen etik har.
          </note>
          <note type="speaker">
            Anf. 52 KARL GUSTAF SJÖDIN (nyd):
          </note>
          <note>
            Herr talman! Den 17 oktober förra året höll jag mitt första anförande
            i denna kammare. Då liksom nu konstaterade jag att det var få
            talare anmälda i ämnet rättsfrågor och kriminalpolitik. Jag vill
            minnas att det var fem talare, varav tre var från Ny demokrati.
          </note>
          <note>
            I årets debatt har dessa frågor inte ens fått ett eget debattblock,
            utan hamnat i blocket med övriga frågor. Anledningen är givetvis
            att det är så få talare anmälda till ämnet rättsfrågor. Jag vill
            därför ställa en retorisk fråga. Är verkligen inte rättstryggheten
            ett viktigt område att debattera för kammarens ledamöter? Jag
            vågar inte tänka på vad brottsoffren känner inför ett sådant faktum.
          </note>
          <note>
            I det nationella läge vi nu befinner oss i med den värsta ekonomiska
            kris med medföljande arbetslöshet som det här landet lär ha upplevt
            sedan
          </note>
          <note>
            30-talet, är det lätt att man glömmer bort de fundamentala förutsättningarna
            för att ett socialt samhälle skall existera. Det gäller nämligen
            att garantera alla människors trygghet i samhället. I
          </note>
          <note>
            det samhället har alla människor självfallet lika värde.
          </note>
          <note>
            En av statens huvuduppgifter är att ge medborgarna fysisk trygghet
            och säkerhet. Den uppgiften har staten dock misslyckats med.
          </note>
          <note>
            Medborgarna har följaktligen med rätta ett mycket svagt förtroende
            för rättsmaskineriet. Det visar flera undersökningar. Det handlar
            nu om att återvinna medborgarnas förtroende. Under senare tid
            har det förekommit flera uppmärksammade fall av märkliga domar
            från domstolarna.
          </note>
          <note>
            Allmänhetens förtroende för domstolarna har blivit rekordlågt.
          </note>
          <note>
            Det går naturligtvis att göra något åt situationen.
          </note>
          <note>
            Det krävs ett resolut nytänkande som för det första syftar till
            att förhindra att barn och ungdomar begår brott. För det andra
            skall man vidta radikala åtgärder mot brottslingar som inte är
            mottagliga för vård eller annan samhällsinsats, dvs. det gäller
            att effektivt minska risken för att de begår nya brott.
          </note>
          <note>
            Dessutom är det nödvändigt med ett radikalt nytänkande i fråga
            om straffvärdet. Brott mot liv och hälsa bör självfallet väga
            tyngre vid straffmätningen än andra typer av brott.
          </note>
          <note>
            Justitiedepartementet har aviserat en hel del förslag till straffskärpningar
            och tillsatt professor
          </note>
          <note>
            Hans Klette för att se över straffskärpningspraxis.
          </note>
          <note>
            Arbetet skall vara klart i augusti 1993. Det är bra och kommer
            förhoppningsvis att leda vidare till en trovärdigare kriminalpolitik.
          </note>
          <note>
            Trots vallöftena från de nuvarande regeringspartierna har brottsligheten
            fortsatt att öka i stället för att minska. Brottsligheten skulle
            minska, liksom antalet rymningar från fängelserna.
          </note>
          <note>
            Det måste bli slut på svängdörrspolitiken, sade man i valrörelsen.
            Ord och utredningar är inte detsamma som handling. Jag ser fram
            emot de förslag som har aviserats och hoppas att riksdagen skall
            inse nödvändigheten av att åstadkomma en förändring.
          </note>
          <note>
            Herr talman! Därmed övergår jag till att redovisa en del förslag
            till åtgärder som Ny demokrati kommer att hävda i det fortsatta
            arbetet under detta riksmöte.
          </note>
          <note>
            Vi måste återupprätta allmänpreventionens övergripande betydelse.
            Det är alltså fråga om en återgång till vad som rådde före 1989
            då 1 kap. 7 §
          </note>
          <note>
            togs bort i brottsbalken och ersattes med 29 och 30
          </note>
          <note>
            kap. i nämnda balk. Samhällets åtgärder måste grundas på allmänpreventionens
            övergripande betydelse. Detta skall klart framgå av lagtexten.
          </note>
          <note>
            Nya undersökningar visar att sexuella övergrepp mot barn ökar.
            Förutom den skärpning av straffpåföljden som skett och som kommer
            att kompletteras, bör fortbildning av domare, polis, åklagare
            och andra handläggare integreras och ske gemensamt. Kan inte samhället
            skydda våra barn och trygga deras utveckling, är krisen värre
            än den kris vi upplever just nu.
          </note>
          <note>
            Det ökande antalet brottsliga angrepp mot kvinnorna i samhället
            måste bli föremål för radikala åtgärder. Jag har lyssnat på kvinnornas
            anföranden här i kammaren, och så gott som alla har vidrört dessa
            saker i sina tal.
          </note>
          <note>
            Ny demokratis förslag är att snabbutreda förutsättningarna för
            hämtning till förhör inom 24
          </note>
          <note>
            timmar efter det att en kvinna anmält någon för brottsligt övergrepp
            liksom att man bör skynda på utredningen om elektronisk övervakning
            för gärningsmän som avtjänar påföljd för brott mot kvinnor. Detta
            skulle markera att samhället prioriterar åtgärder för att komma
            till rätta med problemen.
          </note>
          <note>
            Det bör dessutom bli enklare att avvisa och utvisa kriminella
            utländska medborgare.
          </note>
          <note>
            Slutligen efterlyser jag ''Europas bästa narkotikapolitik''.
            Det är nödvändigt att regering och riksdag ger tydliga signaler
            om att man står emot och motverkar det hot som narkotikaliberalerna
            utgör både här hemma och ute i Europa. En svensk effektiv modell
            skulle kunna bli en normmodell för hela Europa. Sverige kan redan
            inom ramen för EES-samarbetet och som blivande medlem i EG bidra
            med en restriktiv narkotikapolitik, till gagn för nya generationer
            i
          </note>
          <note>
            Europa.
          </note>
          <note>
            Dessa signaler skulle också utgöra ett stöd för RNS
          </note>
          <note>
            och FMN, dvs. Riksförbundet Narkotikafritt
          </note>
          <note>
            Samhälle och Föräldraföreningen Mot Narkotika, som gör ett fantastiskt
            arbete, inte minst som opinionsbildare.
          </note>
          <note>
            Ny demokrati ser positivt på det aviserade förslaget att införa
            fängelsestraff som påföljd för narkotikabrott som anses ringa.
            Det bidrar till åtgärder i kampen mot narkotikamissbruket.
          </note>
          <note>
            Kampen mot narkotika måste föras lika intensivt på alla plan
            och skydda den som skyddas skall, även om det innebär att man
            måste göra avkall på kraven på integritet för den som misstänks
            syssla med grov narkotikabrottslighet. I den kampen måste hemlig
            teknisk avlyssning, dvs. buggning, få stöd i lagen.
          </note>
          <note>
            Det lagstödet finns vad gäller telefonavlyssning.
          </note>
          <note>
            Buggning skall givetvis undergå samma kontroll, och i varje enskild
            begäran om buggning skall beslut fattas av domstol.
          </note>
          <note type="speaker">
            Anf. 53 KJELL ELDENSJÖ (kds):
          </note>
          <note>
            Herr talman! Det är egentligen synd att det inte på talarlistan
            sätts ut vilka ämnen varje talare under
          </note>
          <note>
            Övriga frågor skall ta upp, så att man hade kunnat vara förberedd
            och kunnat replikera. Jag vill ändå något ta upp det som Berndt
            Ekholm nämnde.
          </note>
          <note>
            Det är intressant att Socialdemokraterna tar fram etik och moral
            här i debatten. Det är viktigt att vi över huvud taget tar upp
            de frågorna i samhällsdebatten.
          </note>
          <note>
            Visst finns det andra religioner och filosofier som också kan
            ha bra värden, men för mig syns det naturligt att vi i västvärlden,
            med den tradition vi har, för fram den kristna etiken som den
            grund vi bygger vårt samhälle på.
          </note>
          <note>
            Produktionen är naturligtvis ett medel för en industriell tillväxt
            som möjliggör en god välfärd för oss alla. Jag tycker därför att
            det är etiskt försvarbart att vi försöker ha en god produktion
            i landet.
          </note>
          <note>
            Ingen kunde ju heller egentligen ana att Sveriges ekonomi var
            i så dåligt skick att det mest angelägna för oss skulle vara att
            just få upp Sverige ur krisen.
          </note>
          <note>
            Därför har vi naturligtvis inte heller än så länge kommit så
            långt när det gäller sjukvården som vi inom kds hade önskat, men
            jag kan försäkra att denna fråga ligger högt på prioriteringslistan
            för oss.
          </note>
          <note>
            Herr talman! Jag skall nu gå över till det ämne som jag egentligen
            hade tänkt nämna litet om. Den ekonomiska krisen med höga räntenivåer,
            krispaket, arbetslöshet och annat, kostar både samhället och enskilda
            åtskilliga tusen per person och år. Denna börda ligger givetvis
            tungt över oss alla.
          </note>
          <note>
            Herr talman! Ett annat område där vi som medborgare förlorar
            många tusenlappar per person om beloppet slås ut på hela befolkningen
            är den tilltagande ekonomiska brottsligheten i vårt land.
          </note>
          <note>
            Det finns uppgifter som talar om att många tiotals miljarder
            kommer i orätta händer varje år genom denna typ av brottslighet.
            Detta är enligt mitt förmenande helt oacceptabelt, men företeelsen
            får sällan någon framskjuten plats i samhällsdebatten, trots att
            det på detta område finns en mycket stor samhällsekonomisk vinst
            att hämta.
          </note>
          <note>
            Av de ca 20 000 konkurserna per år anses det att
          </note>
          <note>
            75 % kan ha ekonomisk brottslighet som bakomvarande grundorsak.
            Polisens knappa resurser och därmed också oförmåga att tillräckligt
            snabbt verkställa utredningar i alla anmälda konkursärenden gör
            att konkursförvaltare många gånger tvekar inför eller avstår från
            att göra anmälan.
          </note>
          <note>
            Med tanke på ekobrottens utveckling och ekopolisens resurser
            kan det ifrågasättas om ekopoliser skall syssla med annat än vad
            de är utbildade och anställda för. Förstärkningar till bevakning
            vid fotbollsmatcher och andra ordningsuppgifter borde nog åstadkommas
            på annat sätt.
          </note>
          <note>
            Snarare är det väl så att det torde vara omöjligt att effektivt
            bekämpa den ekonomiska brottsligheten utan att tillföra ökade
            resurser. T.ex. behöver spaningsresurserna förstärkas avsevärt.
            Enligt kristdemokratisk mening måste också kompetensen hos både
            åklagarväsendet och polisen radikalt förbättras. Den tilltagande
            ekonomiska brottsligheten måste mötas med samma höga ekonomiska
            och juridiska kompetens som den ofta själv står för.
          </note>
          <note>
            Herr talman! Egentligen borde utökningen av resurser för ekobrottsbekämpning
            vara politiskt okontroversiellt, eftersom en sådan förstärkning
            är samhällsekonomiskt försvarbar. Allt utöver en ekonomisk utväxling
            av ett till ett är ju en förtjänst för samhället. Det borde ligga
            inom möjlighetens ram att genom rimlig ökning av bekämpningsinsatsen
            göra en samhällsekonomisk vinst på åtminstone flera miljarder
            per år, en inte föraktlig summa i dessa besparingstider. Till
            detta kommer naturligtvis den mycket viktiga aspekten att ökade
            insatser har en preventiv inverkan och minskar den ekonomiska
            brottsligheten, vilket givetvis är den primära uppgiften.
          </note>
          <note>
            Ett sammanförande av all den kompetens som behövs för bättre
            bekämpning av den ekonomiska brottsligheten är önskvärt. Om detta
            sedan sker genom inrättande av en speciell myndighet, genom en
            utökning av ekoroteln eller på annat sätt bör diskuteras och prövas
            på lämpligt sätt.
          </note>
          <note>
            Såvitt jag förstår pågår på regeringskansliet bearbetning av
            en utförd utredning om den ekonomiska brottsligheten. Det är med
            förväntan och tillförsikt vi inom kds ser fram emot vad som kommer
            att föreslås från Justitiedepartementet med anledning av utredningen.
            Man skulle också kunna tänka sig en parlamentarisk uppföljning
            av utredningen.
          </note>
          <note>
            Herr talman! Jag tänker nu utveckla några andra synpunkter med
            anledning av den ekonomiska brottslighetens tilltagande.
          </note>
          <note>
            De flesta grova brottslingar har inte blivit grova brottslingar
            på en gång, utan de har så att säga börjat i liten skala. Det
            är därför mycket viktigt att samhället ger mycket klara signaler
            redan tidigt i en människas brottskarriär, så att det förhoppningsvis
            inte blir någon sådan karriär över huvud taget.
          </note>
          <note>
            I kds har vi med tillfredsställelse noterat att justitieministern
            har samma inställning som vi själva när det gäller snatteri och
            butiksstölder.
          </note>
          <note>
            Sådan verksamhet får inte försiggå opåtalad.
          </note>
          <note>
            Utövarna måste fås att inse att inte ens småbrott lönar sig,
            annars blir den här typen av stölder lätt inkörsporten till grövre
            brottslighet.
          </note>
          <note>
            Enligt kristdemokratisk uppfattning är det inte tillräckligt
            att så att säga jaga brottslingar. Det är kanske ännu viktigare
            att tidigt hos de unga inpränta etiska regler och moral i levnadssätt.
          </note>
          <note>
            Skolan har i det sammanhanget naturligtvis en central uppgift
            att ge barn och ungdomar goda värderingar, värderingar som gör
            att brott ter sig som något helt främmande. Den kristna värderingsgrunden
            är för oss i västvärlden den mest naturliga att framhålla som
            idealbild.
          </note>
          <note type="speaker">
            Anf. 54 BERNDT EKHOLM (s) replik:
          </note>
          <note>
            Herr talman! Jag delar Kjell Eldensjös uppfattning att det är
            olyckligt att vi inte har rubriceringar på anförandena så att
            vi kan få till stånd en debatt. Det är på ett sätt ganska meningslöst
            att komma till kammaren och sedan inte kunna debattera på grund
            av sådana misstag.
          </note>
          <note>
            Kjell Eldensjö säger att den kristna etiken skulle vara en naturlig
            grund för västerlandet. Det är riktigt om man ser det historiskt,
            men vill lever ju nu i ett samhälle där det har hänt oerhört mycket
            under 1900-talet. Vi har haft omfattande folkomflyttningar, och
            som en följd av det har samhället i sin helhet blivit pluralistiskt.
            Då är det ganska rimligt att man har en mer vid syn på vilken
            etik vi skall praktisera, något som man snarare skulle kunna likna
            vid en humanistisk etik. Inom den humanistiska etiken skall naturligtvis
            den kristna etiken ha sin plats.
          </note>
          <note>
            Jag tycker emellertid att det är fel att bortse från att det
            finns människor som har andra uppfattningar om samhället och relationen
            människor emellan.
          </note>
          <note>
            Naturligtvis måste etiken ändå grunda sig på demokrati och en
            humanistisk syn. Det är givet.
          </note>
          <note>
            Jag talade i mitt anförande egentligen inte om produktionen,
            utan jag påpekade att kds-ledaren har sagt att produktionsförmågan
            inte skall bestämma det mänskliga värdet. Det är en uppfattning
            som jag delar, men jag tycker att politiken nu går i riktning
            mot att vi skall sätta värde på människorna efter vad de kan skapa.
            Det är en mycket, mycket farlig utveckling som ligger i förlängningen
            av det, där också egoismen kan få sitt utrymme. Jag tycker därför
            att vi skall vara uppmärksamma på detta.
          </note>
          <note type="speaker">
            Anf. 55 KJELL ELDENSJÖ (kds) replik:
          </note>
          <note>
            Herr talman! Vi skall naturligtvis inte värdesätta människorna
            efter vad de lyckas åstadkomma produktionsmässigt. Varje människa
            är ju unik och har ett eget värde, och hennes liv är lika mycket
            värt som varje annan människas liv.
          </note>
          <note>
            Vi har en kristen tradition i vårt land och lagar som är byggda
            på de kristna värderingarna. Jag tycker därför att vi bör värna
            om denna tradition. Sedan kommer det också in olika kulturer och
            olika religioner i vårt land. Vi har ju religionsfrihet i
          </note>
          <note>
            Sverige, och det skall vi också ha.
          </note>
          <note type="speaker">
            Anf. 56 BERNDT EKHOLM (s) replik:
          </note>
          <note>
            Herr talman! Jag uppfattar kds budskap som att man vill utesluta
            andra värderingar när vi formar det gemensamma samhälle som vi
            faktiskt skall leva i här i Sverige. Det är en farlig utveckling,
            och den kan leda till konfrontation på grund av att andra människor
            känner sig utestängda därför att deras värderingar anses vara
            fel. Vi skall därför vara väldigt försiktiga. Det är också som
            jag ser det en del av en kristen etik, en del av kärleksetiken,
            att vi skall vara väldigt varsamma och akta oss för att stämpla
            andra uppfattningar som felaktiga när vi talar om etik.
          </note>
          <note>
            Om man går ut så hårt som kds gör nu i den etiska debatten måste
            man också visa att man kan leva upp till vad man säger, och jag
            tycker faktiskt att det i det sammanhanget finns mycket övrigt
            att önska från den borgerliga regeringens sida.
          </note>
          <note type="speaker">
            Anf. 57 KJELL ELDENSJÖ (kds) replik:
          </note>
          <note>
            Herr talman! Jag håller naturligtvis med om att man måste vara
            aktsam i de här sammanhangen, men jag vill samtidigt återigen
            påpeka att man måste skilja mellan religion och vilken etik man
            bygger ett samhälle på. Jag menar ändå att den tradition av kristen
            etik som vi har här i västerlandet är den som vi också fortsättningsvis
            skall bygga vårt samhälle på.
          </note>
          <note>
            Anf. 58 KARL GUSTAF SJÖDIN (nyd)
          </note>
          <note>
            replik:
          </note>
          <note>
            Herr talman! Den uppräkning jag gjorde i mitt anförande var inte
            i någon prioriterad ordning, utan det var en redovisning av en
            del förslag som
          </note>
          <note>
            Ny demokrati kommer att försöka få förståelse för på ett seriöst
            sätt i det fortsatta riksdagsarbetet.
          </note>
          <note>
            Beträffande ekonomisk brottslighet tog Ny demokrati initiativ
            till att ett socialdemokratiskt förslag om finanspolis genomfördes
            i riksdagen, och vad jag minns sade man från kds håll ingenting
            om detta, vare sig i utskottet eller här i kammaren.
          </note>
          <note>
            Denna finanspolis kommer nu att ta hand om viss ekonomisk brottslighet,
            dvs. grova bankbedrägerier och tvättning av pengar åtkomna genom
            brott. Det är litet paradoxalt att kds säger att man i mycket
            hög grad stödjer bekämpningen av ekonomisk brottslighet när man
            inte är benägen att stödja förslag som innebär nytänkande. Man
            sade från borgerligt håll att man avvaktade en utredning som pågick
            i departementet, men jag kunde redogöra för att man t.o.m. eventuellt
            kunde tjäna in de pengar som det skulle innebära att tillsätta
            en sådan finanspolis. Kds var ganska tyst i den debatten.
          </note>
          <note type="speaker">
            Anf. 59 KJELL ELDENSJÖ (kds) replik:
          </note>
          <note>
            Herr talman! Jag tycker att jag har gett ganska klara signaler
            om var vi står när det gäller bekämpningen av den ekonomiska brottsligheten.
          </note>
          <note>
            Det är alldeles riktigt att det pågår en utredning i departementet.
            Vi ville avvakta vad denna kom fram till. Jag hoppas verkligen
            att utredningen kommer fram till förslag, annars kommer vi att
            återkomma i den här frågan. Det är vår avsikt.
          </note>
          <note type="speaker">
            Anf. 60 JOHN BOUVIN (nyd):
          </note>
          <note>
            Herr talman! Riksdagsledamöter! I morgon är det ett år sedan
            jag stod här och talade om rättssäkerheten, som jag anser är en
            av grundstenarna för att en demokrati över huvud taget skall fungera.
          </note>
          <note>
            Nu har alltså ett år gått. Och vad har vi sett? Jo, ännu värre
            rättsövergrepp. Jag kan använda hela taletiden till upprepningar.
            Men det är ju totalt meningslöst. Jag känner att det är nästan
            totalt meningslöst att över huvud taget stå här och tala.
          </note>
          <note>
            Men skam den som ger sig!
          </note>
          <note>
            Bl.a. sade jag så här i början av mitt anförande för ett år sedan:
          </note>
          <note>
            ''Men, tyvärr, Sverige är en byråkratisk diktatur, där lag och
            rätt har satts ur spel. Det är vad den vanliga människan tycker
            och tänker om Sverige i dag. Tyvärr har även utländsk massmedia
            börjat använda detta begrepp. Vi i Sverige måste börja vakna till.''
          </note>
          <note>
            I min enfald trodde jag att vi skulle vakna till. Men inte gör
            vi det. Vi kör på i samma spår, och vi eliminerar t.o.m. riksdagen.
            Den behövs ju inte längre. Det har jag också sagt en gång tidigare.
          </note>
          <note>
            Jag skall upprepa litet mera:
          </note>
          <note>
            ''Bristerna i rättssystemet kännetecknas av nitiskt, formalistiskt
            fögderi och förmynderi mot de små, ensamma och svaga i samhället.
            Det gränsar ibland till rena, rama trakasserierna och det har
            dessutom gjort oärlighet och förljugenhet till dygd och eliminerat
            personligt ansvar.''
          </note>
          <note>
            Jag tycker att jag träffade ganska rätt när jag sade detta för
            ett år sedan. Var har vi då nyckeln till det som hänt i Sverige
            under de senaste 20--30 åren?
          </note>
          <note>
            Här talar man väldigt mycket om den enda vägen, den tredje vägen,
            återvändsgränden och allt vad det nu är. Jag vill påstå att nyckeln
            finns i Sveriges
          </note>
          <note>
            Rikes Lag. Det är en bok på 3 000 sidor. Jag skall läsa upp litet
            ur denna bok. Det är nästan så att jag känner mig som en präst.
            Det är ju lika klent med besökare i båda sammanhangen. I alla
            fall står det så här i 1 kap., 1 §, regeringsformen, som är en
            av
          </note>
          <note>
            Sveriges fyra grundlagar:
          </note>
          <note>
            ''All offentlig makt i Sverige utgår från folket.''
          </note>
          <note>
            I 1 kap., 2 § står det:
          </note>
          <note>
            ''Den offentliga makten skall utövas med respekt för alla människors
            lika värde och för den enskilda människans frihet och värdighet.''
          </note>
          <note>
            Jag måste också citera ur 2 kap., 1 §:
          </note>
          <note>
            ''Varje medborgare är gentemot det allmänna tillförsäkrad
          </note>
          <note>
            1. yttrandefrihet: frihet att i tal, skrift eller bild eller
            på annat sätt meddela upplysningar samt uttrycka tankar, åsikter
            och känslor.''
          </note>
          <note>
            Det är vad jag tänker göra. Jag påstår följande.
          </note>
          <note>
            Antingen är det fel på lagboken, eller också är det fel på domstolsväsendet.
            Eller, hemska tanke, kan det vara fel på oss här i kammaren? Det
            kanske är det mest troliga. Det här är alltså helt fantastiskt.
          </note>
          <note>
            Det är ju vi som har skapat denna lagbok. Jag vill ge ytterligare
            ett exempel på vad vi har skapat. Det gäller en ypperlig generalklausul
            -- Lidbommare, eller vad det nu kallas.
          </note>
          <note>
            På s. 444 finns handelsbalkens avtalslag -- och den kan kanske
            användas när det gäller fallskärmsavtalen för bankgubbarna i Nordbanken
            t.ex., som rusar i väg med miljoner genom sina avtalsvillkor.
            Lyssna nu väldigt noga, så skall ni få höra på ''grejer''. Hur
            en domare kan döma efter detta kan man undra över?
          </note>
          <note>
            I 36 §, avtalslagen, står följande:
          </note>
          <note>
            ''Avtalsvillkor får jämkas eller lämnas utan avseende, om villkoret
            är oskäligt med hänsyn till avtalets innehåll, omständigheterna
            vid avtalets tillkomst, senare inträffade förhållanden och omständigheterna
            i övrigt. Har villkoret sådan betydelse för avtalet att det icke
            skäligen kan krävas att detta i övrigt skall gälla med oförändrat
            innehåll, får avtalet jämkas även i annat hänseende eller i sin
            helhet lämnas utan avseende.''
          </note>
          <note>
            Vilken femetta! Vi kan alltså göra vad vi vill med denna lag.
            Det är ju inga problem. Det är bara att verka, att sätta i gång.
            Men det gör man inte, utan denna bok är ett skyddsnät för oss
            i riksdagen och för alla myndigheter. Men den vanliga lilla människan,
            henne eller honom, bryr vi oss inte om.
          </note>
          <note>
            Jag tycker faktiskt att det är ganska bedrövligt.
          </note>
          <note>
            Jag har en liten utmaning till konstitutionsutskottets medlemmar.
            På tisdag skall de behandla en motion. Vi får väl se om det då
            finns litet kurage i den besättningen. I dag har jag lämnat en
            text till konstitutionsutskottets ledamöter. Jag skall läsa upp
            den här, så finns den på flera ställen:
          </note>
          <note>
            Med anledning av ert granskande av motion
          </note>
          <note>
            1991/92:K517 på tisdag den 20 oktober vill jag för säkerhets
            skull medsända ytterligare litet material som påvisar den absoluta
            nödvändigheten av att tillsätta en medborgarrättskommission. I
            och för sig skulle det inte behövas mera material, ty jag vet
            att ett flertal av er ledamöter av KU redan fått en personlig
            framställning om två av fallen. Era kommentarer har varit samstämmiga,
            nämligen:
          </note>
          <note>
            Detta kan inte ha skett i Sverige.
          </note>
          <note>
            Lycka till konstitutionsutskottets medlemmar tisdagen den 20
            oktober! Sedan får vi se om det finns litet kurage i denna kammare.
          </note>
          <note type="speaker">
            Anf. 61 HARRIET COLLIANDER (nyd):
          </note>
          <note>
            Herr talman! Rubriken på mitt anförande lyder:
          </note>
          <note>
            Det är dags att införa fri radio i Sverige.
          </note>
          <note>
            I går blev lagrådsremissen för den nya privata lokalradion offentlig,
            och i början av november kommer propositionen till riksdagen.
            Om den accepteras av riksdagen kommer vi att ha tre radiolagar
            -- nämligen radiolagen, närradiolagen och den nya privata lokalradiolagen.
          </note>
          <note>
            Vi i Ny demokrati begriper inte varför det skall vara tre radiolagar.
            Varför kan inte Sverige ha en radiolag, som omfattar stora och
            små radiostationer, i stället för en lagstiftning som är differentierad
            efter vem som sänder -- alltså om det är staten, en förening eller
            en fysisk person? När det nu finns en majoritet i riksdagen för
            att införa reklam i närradion finns det ännu mindre skäl än tidigare
            att behålla en differentierad lagstiftning.
          </note>
          <note>
            Det är nyttigt tankeväckande att dra paralleller beträffande
            tidningarnas och etermediernas villkor.
          </note>
          <note>
            Politikerna förlorade inflytandet över tidningarna vid 1800-talets
            mitt. När så radion kom på 1920-
          </note>
          <note>
            talet startade en ny kamp. Den kampen är ännu inte avslutad.
            Här står Ny demokrati för principen om full yttrandefrihet för
            medborgarna. Därför anser vi -- på fullaste allvar -- att politikerna
            och staten inte skall blanda sig i medierna.
          </note>
          <note>
            Lek med tanken att vi utifrån politikers gängse syn på radio
            och TV skulle starta det nya tidningsmediet. Då skulle vi stifta
            en lag för statliga
          </note>
          <note>
            Post- och Inrikes Tidningar, en lag för privata tidningar och
            en lag för föreningsblad. De privata tidningarna skulle få betala
            en ''saftig''
          </note>
          <note>
            koncessionsavgift till staten förutom hyran för tryckpressen.
            Men den statliga tidningen skulle bekostas genom en avgift som
            togs ut av medborgarna för innehavet av postlåda. Folk från den
            statliga kontrollmyndigheten i Kiruna skulle gå runt och kontrollera
            i portuppgångarna om det fanns postlåda. Efter åtta år, när koncessionstiden
            gått ut, skulle tidningsägaren inte vara säker på att få fortsätta
            att ge ut sin tidning.
          </note>
          <note>
            Tidningslagarna skulle också reglera hur många procent nationella
            och lokala artiklar som skulle finnas i tidningen liksom hur stor
            andel av tidningen som fick vara reklam och på vilka sidor det
            fick finnas reklam. Lagarna skulle också reglera vem som fick
            äga tidningarna.
          </note>
          <note>
            Om vi i denna kammare tycker att det är så här vi skall tänka
            i yttrandefrihetsfrågor som rör medierna, skall vi naturligtvis
            hälsa den nya lagen om privat lokalradio med acklamation.
          </note>
          <note>
            I stället för att ha detta lappverk med tre lagar anser
          </note>
          <note>
            Ny demokrati att det nu är hög tid att ta ett helhetsgrepp och
            åstadkomma en generellt verkande radiolagstiftning. Vi är inte
            ensamma om att ha denna åsikt. Den delas nämligen av ingen mindre
            än lagrådet, som den 5 mars i samband med turerna kring TV 4-lagstiftningen
            sade att ''hela den nuvarande etermedialagstiftningen står i strid
            med regeringsformen 2 kap §§ 12 och 13''. Ny demokrati hävdar
            också, jämte många andra, att den står i strid med Europakonventionens
            artiklar 10, 13 och
          </note>
          <note>
            14 samt med FN-konventionens artiklar 19 och 30.
          </note>
          <note>
            Herr talman! I Sverige har vi lyssnat på radio i 70
          </note>
          <note>
            år. Vi är är utbildade och upplysta medborgare, och vi tilltros
            att läsa fria tidningar. Nu är det dags att vi också tilltros
            att vrida på radioapparaternas frekvensvalsknappar och lyssna
            på fri radio. Vi vill ha en ny radiolag där alla aktörer jämställs,
            där radiosändning betraktas som en kommunikationsfråga och där
            politikerna ställs utanför.
          </note>
          <note type="speaker">
            Anf. 62 KENNETH ATTEFORS (nyd):
          </note>
          <note>
            Herr talman! Som siste talare skall jag fatta mig kort.
          </note>
          <note>
            Jag och mitt parti är djupt oroade av utvecklingen inom SAS/Linjeflyg-koncernen.
          </note>
          <note>
            När Ny demokrati utan protester gick med på en sammanslagning
            av SAS och Linjeflyg var det med tanke på att Sverige behövde
            ett stort konkurrenskraftigt flygbolag, när Sverige nu eventuellt
            skulle gå med i EG. Vi kommer att få mer konkurrens från Lufthansa,
            Air France och andra stora flygbolag.
          </note>
          <note>
            Vi gick inte med på att SAS köpte Linjeflyg.
          </note>
          <note>
            Linjeflyg var ett flygbolag med likviditetsproblem.
          </note>
          <note>
            Som en marknadsanpassad politiker hade jag då naturligtvis hellre
            låtit Linjeflyg gå i konkurs, för att sedan köpa det billigt.
            Men, som sagt, det var med tanke på att Sverige behövde ett starkt
            flygbolag i konkurrens med europeiska flygbolag som vi inte protesterade
            mot en fusion av de båda bolagen.
          </note>
          <note>
            Det har nu uppdagats att SAS-piloterna och en del andra ser sig
            som köpare av Linjeflyg. SAS-
          </note>
          <note>
            piloterna har fel i detta. Jag skulle förmoda att flertalet av
            kammarens ledamöter, i alla fall de som är här, ser det hela som
            en fusion, precis som jag gör.
          </note>
          <note>
            Eftersom jag som en av folkets representanter ser det på detta
            sätt, borde piloterna från båda bolagen behandlas lika vid en
            eventuell rationalisering av det gemensamma bolaget. Nu har emellertid
            SAS-
          </note>
          <note>
            piloterna lyckats att få det till att SAS-piloterna är
          </note>
          <note>
            A-laget och att Linjeflygs piloter är B-laget. Detta är enligt
            mitt sätt att se helt absurt.
          </note>
          <note>
            Stämningen inom bolagen är nu så upprörd att det har blivit ett
            säkerhetsproblem, tycker jag. Det finns ett antal yrkeskategorier
            som inte borde få bli upprörda av yttre detaljer alltför ofta.
            Det är bl.a.
          </note>
          <note>
            hjärtkirurger och piloter.
          </note>
          <note>
            Jag tar nu tillfället i akt och låter meddela att riksdagen är
            fullt medveten om den säkerhetsrisk som denna konflikt utgör på
            flygningarna i Sverige och utrikes. Jag kommer personligen att
            undersöka orsakerna till incidenter inom SAS/Linjeflyg under den
            närmaste tiden, eller till dess personalproblemen är lösta.
          </note>
          <note>
            Skulle jag finna att någon incident har inträffat på grund av
            bråkande och oroade piloter, kommer jag att påpeka företagsledningarnas
            ansvar för ett händelseförlopp som åtminstone inte jag ställer
            mig bakom.
          </note>
          <note>
            Till sist vill jag säga, herr talman, att jag hoppas att ledningarna
            för SAS, Linjeflyg, fackförbund m.fl.
          </note>
          <note>
            tar sitt ansvar i denna fråga och ser till att alla piloter behandlas
            lika i denna företagsfusion.
          </note>
          <note>
            Den allmänpolitiska debatten var härmed avslutad.
          </note>
          <note>
            5 § Bordläggning
          </note>
          <note>
            Anmäldes och bordlades
          </note>
          <note>
            Propositionerna
          </note>
          <note>
            1992/93:69 Ombildning av föreningsbanker
          </note>
          <note>
            1992/93:91 Vissa ekonomiska frågor som gäller inlandsbanan
          </note>
          <note>
            Skrivelse
          </note>
          <note>
            1992/93:20 1992 års redogörelse för de statliga företagen
          </note>
          <note>
            Redogörelse
          </note>
          <note>
            1992/93:RR1 Riksdagens revisorers verksamhetsberättelse för budgetåret
            1991/92
          </note>
          <note>
            6 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 14 oktober
          </note>
          <note>
            1992/93:10 av Kristina Svensson (s) till statsrådet
          </note>
          <note>
            Alf Svensson om biståndet till Vietnam:
          </note>
          <note>
            Vietnamn har sedan flera år målmedvetet genomfört en utveckling
            från en centraliserad ekonomi mot ''reglerad marknadsekonomi''.
          </note>
          <note>
            Vietnam har även antagit en ny konstitution. Den är inte lika
            revolutionerande, men den ger förutsättningar för demokratisering
            och politisk pluralism.
          </note>
          <note>
            Denna kursändring av det ekonomiska systemet och detta embryo
            till förändringar i det politiska systemet behöver dock internationellt
            stöd för att bli framgångsrika.
          </note>
          <note>
            Vietnamn är medlem i Världsbanken och
          </note>
          <note>
            Internationella valutafonden, men man får fortfarande inga lån
            på grund av att Vietnams ansökningar blockeras av USA.
          </note>
          <note>
            Den amerikanska embargopolitiken utgör förmodligen det största
            hotet mot den nu påbörjade omorienteringen av landets ekonomiska
            politik.
          </note>
          <note>
            Minskat bistånd äventyrar på samma sätt Vietnams möjligheter
            att genomföra den nya ekonomiska politiken. Det är med förvåning
            man i Vietnam konstaterat att Sverige nu sänker sitt bistånd i
            ett för landet avgörande skede.
          </note>
          <note>
            Biståndsministern har nyligen besökt Vietnam och på plats kunnat
            bilda sig en uppfattning om den pågående ekonomiska omorienteringen
            och det behov av internationellt stöd som landet alltjämt har.
          </note>
          <note>
            Jag vill därför fråga biståndsministern:
          </note>
          <note>
            Är biståndsministern nu beredd genom fortsatt svenskt bistånd
            att offensivt stödja Vietnams politiska och ekonomiska omvandling?
          </note>
          <note>
            På vilket sätt agerar den svenska regeringen för att normalisera
            Vietnams relationer till Världsbanken och Internationella valutafonden?
          </note>
          <note type="speaker">
            1992/93:11 av Ulla Pettersson (s) till arbetsmarknadsministern
            om arbetsmarknadssituationen på Gotland:
          </note>
          <note>
            På Gotland står 14 % av arbetskraften utanför den ordinarie arbetskraften.
            Byggarbetslösheten blir enligt Länsarbetsnämndens beräkningar
            25--30 %
          </note>
          <note>
            om inget görs. Gotlands kommun tillhör förlorarna i omläggningen
            av skatteutjämningssystemet och kommer att minska antalet anställda
            med ca 500
          </note>
          <note>
            personer.
          </note>
          <note>
            Mot bakgrund av denna situation vill jag ställa följande frågor.
          </note>
          <note>
            1. Är regeringen beredd att snabbt och i positiv anda pröva förslaget
            från Länsarbetsnämnden om att göra Gotland till stödområde?
          </note>
          <note>
            2. Är regeringen beredd att medverka till en snabb start av uppförandet
            av en ny högskolebyggnad i
          </note>
          <note>
            Visby?
          </note>
          <note>
            3. Har regeringen andra planer för att förbättra arbetsmarknadssituationen
            på Gotland?
          </note>
          <note>
            1992/93:12 av Margareta Winberg (s) till statsrådet
          </note>
          <note>
            Reidunn Laurén om principen vid tillsättning av tjänster:
          </note>
          <note>
            Vid tillsättandet av en sekreterarbefattning i en statlig utredning
            har regeringen vägrat utnämna den mest meriterade bland de sökande,
            tillika den ende kompetente bland dessa.
          </note>
          <note>
            Motiveringen har varit att den sökande haft en icke närmare definierad
            anknytning till viss organisation, nämligen Riksförbundet för
            sexuellt likaberättigande.
          </note>
          <note>
            Detta väcker den principiella frågan, huruvida de skäl som regeringen
            angivit för sitt beslut är förenliga med grundlagen och i överensstämmelse
            med god förvaltningspraxis.
          </note>
          <note>
            Enligt regeringsformens 11 kap. 9 § andra stycket skall vid tillsättning
            av statlig tjänst, avseende fästas enbart vid sakliga grunder,
            såsom förtjänst och skicklighet.
          </note>
          <note>
            Regeringens -- något luddiga -- skäl synes gå ut på att den påstådda
            anknytningen till RFSL skulle utgöra jävsgrund eller eljest vara
            olämplig med hänsyn till RFSL:s intresse av utredningsresultatet
            och organisationens ställning som sannolik remissinstans.
          </note>
          <note>
            Mot detta, minst sagt, egendomliga resonemang kan man åtminstone
            resa fyra invändningar:
          </note>
          <note>
            1. Tjänsten i fråga är en kanslistjänst. Den är underställd utredningens
            ordförande och ledamöter. Tjänsteinnehavaren är inte ledamot och
            deltar alltså inte i beslut. Jäv kan således inte föreligga.
          </note>
          <note>
            2. Den sökande tillhör inte den krets inom RFSL
          </note>
          <note>
            som vid ett remissförfarande beslutar om remissyttrandets utformning.
            Han har själv inte uppgett att han är medlem i organisationen.
          </note>
          <note>
            Regeringen har heller inte lett i bevis att så skulle vara fallet.
            Regeringen eller annan myndighet har för övrigt inte rätt att
            efterforska om någon är medlem i en enskild organisation.
          </note>
          <note>
            3. De enda tänkbara grunderna för regeringens ställningstagande
            är således
          </note>
          <note>
            a) att den sökande ställt sin sakkunskap till RFSL:s förfogande
            i några fall,
          </note>
          <note>
            b) att den sökande är öppet homosexuell.
          </note>
          <note>
            Ingen av dessa omständigheter utgör emellertid ett konstitutionellt
            giltigt skäl. Homosexualitet är i sammanhanget lika litet en relevant
            omständighet som heterosexualitet.
          </note>
          <note>
            4. Följderna av att tillämpa sådana beslutsgrunder som regeringen
            har gjort, skulle bli att en mängd tjänstemän i statlig verksamhet
            borde skiljas från sina uppdrag. En utredning om arbetsrätt skulle
            inte kunna ha en sekreterare som tillhör en facklig organisation.
            En utredning om kyrkliga förhållanden skulle inte kunna anställa
            en ateist, en prästvigd eller en medlem i en frikyrkoförsamling.
          </note>
          <note>
            En utredning om ekonomiska föreningar skulle inte kunna anställa
            en medlem i Konsum. En aldrig så kompetent sekreterare skulle
            också kunna uteslutas på grundval av att vederbörande har en viss
            åsikt i de frågor utredningen skall behandla.
          </note>
          <note>
            Det är uppenbart att regeringen har tillämpat bedömningar som
            inte har stöd i regeringsformen.
          </note>
          <note>
            Regeringens förfarande har dessutom medfört att utredningen avsevärt
            försenats.
          </note>
          <note>
            Mot bakgrund av det anförda vill jag ställa följande frågor till
            statsrådet Laurén:
          </note>
          <note>
            1. På vilka grunder skulle kontakter med RFSL
          </note>
          <note>
            sätta en sökandes lämplighet i fråga?
          </note>
          <note>
            2. Finns det i arbete rörande samlevnadslagstiftning anledning
            att bedöma en homosexuell tjänstinnehavare annorlunda än en heterosexuell?
          </note>
          <note>
            3. Skulle statsrådet i motsvarande fall ha vägrat en utnämning
            till kanslitet i en arbetsrättslig utredning, om den sökande tillhört
            LO, TCO eller
          </note>
          <note>
            SACO/SR -- om inte -- vari består skillnaden?
          </note>
          <note>
            1992/93:13 av Sören Lekberg (s) till utbildningsministern om
            Lärarhögskolans i
          </note>
          <note>
            Stockholm lokalisering till Södertälje:
          </note>
          <note>
            Den 26 maj 1992 beslutade riksdagen att
          </note>
          <note>
            Högskolan för lärarutbildning i Stockholm (HLS)
          </note>
          <note>
            skulle lokaliseras till Södertälje.
          </note>
          <note>
            Från Södertälje kommuns sida har man omedelbart efter beslutet
            och i total politisk enighet satt i gång ett omfattande arbete
            för att skapa bästa möjliga förutsättningar för omlokaliseringen
            av
          </note>
          <note>
            Lärarhögskolan. I samråd med HLS har man också byggt upp en särskild
            organisation för gemensam planering.
          </note>
          <note>
            Det har nu gått ett halvår sedan riksdagen fattade sitt beslut,
            men vad jag erfarit har regeringen ännu inte vidtagit några åtgärder
            för att verkställa riksdagsbeslutet. Byggnadsstyrelsen har t.ex.
            inte fått något uppdrag att påbörja projekteringsarbetet med HLS
            lokalisering till Södertälje.
          </note>
          <note>
            Jag vill mot denna bakgrund ställa följande frågor till utbildningsminister
            Per Unckel.
          </note>
          <note>
            När tänker utbildningsministern börja verkställa riksdagens beslut
            om att lokalisera Högskolan för lärarutbildning i Stockholm till
            Södertälje, och när kommer Byggnadsstyrelsen få uppdrag att starta
            projekteringsarbetet?
          </note>
          <note>
            7 § Anmälan om frågor
          </note>
          <note>
            Anmäldes att följande frågor framställts
          </note>
          <note>
            den 15 oktober
          </note>
          <note type="speaker">
            1992/93:58 av Leif Carlson (m) till miljöministern om avveckling
            av freoner och dess betydelse för vissa läkemedel:
          </note>
          <note>
            Montrealprotokollet av Förenta nationernas
          </note>
          <note>
            Miljöprogram skall ''uppdateras'' vid ett möte i
          </note>
          <note>
            Köpenhamn i november. En av de viktiga frågorna är att verka
            för att freoner snabb avskaffas, men så att avvecklingen inte
            går så fort att de människor som för sin hälsas skull fortfarande
            behöver freoner som komponent i sina mediciner kommer i kläm.
          </note>
          <note>
            Hit hör bl.a. astmatiker och andra kroniskt lungsjuka. Ersättningen
            av freoner som drivgas i deras livsviktiga sprayer är mycket komplicerad.
          </note>
          <note>
            Lika viktigt som det är att ersättningsmedel kommer fram så snabbt
            som möjligt, är att det sker med hänsyn till dem som av hälsoskäl
            inte klarar dåliga ersättningar utan behöver likvärdiga eller
            bättre. Det kan därför vara skäl att definiera den medicinska
            användningen som nödvändig att tills ersättning är säkerställd
            och även acceptera en något längre avvecklingstid inom detta område
            än inom andra.
          </note>
          <note>
            Hur avser miljöministern garantera att speciell hänsyn tas till
            problemen med freoner i läkemedel, så att de lungsjukas medicinadministration
            kan garanteras kvarstå på samma nivå som i dag?
          </note>
          <note>
            1992/93:59 av Per Stenmarck (m) till statsrådet Bo
          </note>
          <note>
            Könberg om legitimation av naprapater:
          </note>
          <note>
            För några år sedan gjordes bedömningen, att
          </note>
          <note>
            200 000 patienter i Sverige söker hjälp hos naprapater vid cirka
            en miljon tillfällen årligen, huvudsakligen för rygg- och ledbesvär.
            Siffran är sannolikt inte lägre i dag. Därmed utgör naprapaterna
            en mycket stor resurs för väldigt många människor.
          </note>
          <note>
            Därför borde det vara tämligen naturligt med en legitimation
            för denna yrkesgrupp -- dels därför att det skulle innebära ett
            samhällserkännande, dels därför att naprapaterna utgör en i vårt
            land välutbildad yrkesgrupp, som fyller en stor och betydelsefull
            funktion.
          </note>
          <note>
            När kommer regeringen att förelägga riksdagen förslag om legitimation
            för naprapater?
          </note>
          <note type="speaker">
            1992/93:60 av Göte Jonsson (m) till justitieministern om Invandrarverkets
            arbetsgrupps förslag om översyn av vissa brott:
          </note>
          <note>
            En arbetsgrupp inom Invandrarverket har föreslagit att asylsökande
            som begår brott lättare skall kunna utvisas. Orsaken till förslaget
            är de rapporter om brott som begås av asylsökande och den reaktion
            detta fått.
          </note>
          <note>
            Arbetsgruppens förslag innebär lagändringar på viktiga punkter,
            som längden på ett utdömt fängelsestraff och åtgärder vid upprepade
            småbrott, t.ex. snatterier.
          </note>
          <note>
            Jag ser det som angeläget att dessa förslag snarast blir föremål
            för proposition och riksdagsbeslut.
          </note>
          <note>
            Den nuvarande ordningen kan inte accepteras.
          </note>
          <note>
            Skötsamma asylsökande får ''klä skott'' för kriminella handlingar
            som begås av en minoritet.
          </note>
          <note>
            Inom vilken tidsram kan vi förvänta oss ett regeringsförslag
            som ligger i linje med arbetsgruppens förslag?
          </note>
          <note>
            1992/93:61 av Sten Söderberg (-) till justitieministern om vårdnaden
            om barn:
          </note>
          <note>
            Sedan mars 1991 finns i föräldrabalken inskrivet att föräldrar
            har ett ansvar för att barn har rätt att vårdas av båda sina föräldrar.
          </note>
          <note>
            Om en av föräldrarna inte tar detta ansvar, varför överförs då
            inte vården av barnet till den förälder som bättre kan tillgodose
            barnets behov av en nära kontakt med båda sina föräldrar och andra
            för barnet viktiga personer?
          </note>
          <note>
            1992/93:62 av Sten Söderberg (-) till socialministern om barns
            kontakt med föräldrar:
          </note>
          <note>
            I Sverige finns i dag ca 250 000 barn som inte har någon eller
            har dålig kontakt med minst en av sina föräldrar.
          </note>
          <note>
            Vad har ni gjort och vad tänker ni göra för att åtgärda detta
            stora problem?
          </note>
          <note type="speaker">
            1992/93:63 av Åke Gustavsson (s) till kulturministern om Moderna
            museet:
          </note>
          <note>
            Riksdagen beslutade den 10 juni, mot regeringspartiernas vilja,
            att regeringen omgående skulle ge byggnadsstyrelsen i uppdrag
            att börja projekteringen av nya Moderna museet. Ännu har detta
            beslut inte verkställts.
          </note>
          <note>
            Varför verkställer inte regeringen beslutet att påbörja projekteringen
            av Moderna museet?
          </note>
          <note>
            1992/93:64 av Karl-Erik Svartberg (s) till arbetsmarknadsministern
            om ytterligare medel till
          </note>
          <note>
            Länsarbetsnämnden i Göteborgs och Bohus län:
          </note>
          <note>
            Länsarbetsnämnden i Göteborgs och Bohus län stoppar i dag alla
            beredskapsarbeten och andra insatser för arbetslösa. Budgeten
            är överintecknad.
          </note>
          <note>
            Länsarbetsnämnden vågar därför inte släppa in flera personer
            i systemet. Det innebär att 3 000
          </note>
          <note>
            personer som riskerar att bli utförsäkrade och som har rätt till
            beredskapsarbete blir utanför.
          </note>
          <note>
            Jag vill därför fråga arbetsmarknadsministern om regeringen är
            beredd att vidta omedelbara åtgärder så att Länsarbetsnämnden
            i Göteborgs och Bohus län kan häva sitt stopp för beslut om beredskapsarbeten
            och andra insatser för arbetslösa.
          </note>
          <note type="speaker">
            1992/93:65 av Marianne Jönsson (c) till näringsministern om vindkraft:
          </note>
          <note>
            Regeringen gav förra hösten ett uppdrag till Nutek att tillsammans
            med Naturvårdsverket och
          </note>
          <note>
            Boverket utarbeta ett heltäckande förslag till vilka förändringar
            som behövs på skilda områden för att vindkraften skall kunna byggas
            ut på ett miljömässigt och ekonomiskt riktigt sätt i Sverige.
          </note>
          <note>
            Vindkraftens vänner väntar nu med stor otålighet på att få besked.
            Ett 50-tal vindkraftsprojekt ligger nu på is i avvaktan på detta
            besked. Det brådskar,
          </note>
          <note>
            1993 hotar att bli ett förlorat år för vindkraften.
          </note>
          <note>
            Det finns riksdags- och folkomröstningsbeslut på att kärnkraften
            skall vara avvecklad om 18 år. Nu måste statsmakterna visa en
            uppriktig vilja att efterleva detta och satsa på ny elproduktion.
          </note>
          <note>
            Med anledning härav vill jag fråga näringsministern när regeringen
            kommer att ta de politiska initiativ som erfordras för att ge
            vindkraften förutsättningar att utvecklas i Sverige.
          </note>
          <note type="speaker">
            1992/93:66 av Karin Starrin (c) till kulturministern om krispaketen
            och jämställdheten:
          </note>
          <note>
            Det är viktigt att regering och riksdag tar ett tydligt initiativ
            för att lösa de stora ekonomiska problemen som vi har i Sverige.
            Därför var framtagandet av krispaketen helt nödvändiga. För att
            få trovärdighet för förslagen måste vi veta att effekterna av
            paketen slår rättvist.
          </note>
          <note>
            Min fråga till jämställdhetsministern är:
          </note>
          <note>
            Pågår det något arbete i departementet med att belysa hur krispaketen
            slår mot kvinnorna resp.
          </note>
          <note>
            männen?
          </note>
          <note>
            den 16 oktober
          </note>
          <note type="speaker">
            1992/93:67 av Bertil Danielsson (m) till näringsministern om
            vidareutveckling av näringslivet och industrisysselsättningen:
          </note>
          <note>
            1 000 arbetstillfällen är i fara i Kalmar genom att
          </note>
          <note>
            Volvo Kalmarverken och KVAB hotas av nedläggning. Redan tidigare
            har industrier och annan verksamhet i Kalmar lagts ned eller flyttats.
          </note>
          <note>
            Förverkligas de nya hoten blir konsekvenserna mycket allvarliga
            för Kalmar och hela regionen.
          </note>
          <note>
            Hotet mot sysselsättningen i Kalmar är ingen isolerad företeelse,
            även om antalet berörda är mycket stort. Under de senaste åren
            har industrisysselsättningen sjunkit kraftigt i Sverige, vilket
            på sikt äventyrar vårt lands ställning som utvecklad välfärdsnation.
          </note>
          <note>
            Vilka åtgärder är regeringen beredd att vidtaga för att säkra
            och vidareutveckla näringsliv och industrisysselsättning i Kalmar
            och i landet i övrigt?
          </note>
          <note>
            1992/93:68 av Sten Söderberg (-) till justitieministern om en
            antikorruptionskommission:
          </note>
          <note>
            Wallenberggruppen har tappat hela sitt övervärde på 10 miljarder.
            Bankerna synes vara plundrade.
          </note>
          <note>
            Vissa konton hos Salomon Brothers i USA har ökat anmärkningsvärt.
          </note>
          <note>
            Skandia och Trygg-Hansa synes ha skadat bankerna genom Svenska
            Kredit och konstruktionen med s.k. kreditförsäkringar.
          </note>
          <note>
            Jag ber justitieministern läsa balansräkningarna för
          </note>
          <note>
            Svenska Kredit och dess dotterbolag. I
          </note>
          <note>
            moderbolaget finns 6 miljarder i s.k.
          </note>
          <note>
            fastighetsgarantier. Vad värre är, är att det i dotterbolaget
            Svensk Protectoring finns 17
          </note>
          <note>
            miljarder i s.k. övriga kreditgarantier. Listan kan göras flera
            sidor lång, men detta får räcka för ögonblicket.
          </note>
          <note>
            Vilka bevis och skäl skall regeringen behöva för att tillsätta
            en högt kvalificerad antikorruptionskommission?
          </note>
          <note type="speaker">
            1992/93:69 av Margareta Viklund (kds) till justitieministern
            om en översyn av reglerna om vårdnad:
          </note>
          <note>
            Regering och riksdag har på olika sätt stärkt barnens rättsliga
            ställning i Sverige, men mycket behöver fortfarande göras för
            att skydda barnen. I
          </note>
          <note>
            dag kan en förälder, trots att det finns kunskap om att föräldern
            utnyttjat ett barn sexuellt, ändå ge honom/henne vårdnaden av
            barnet.
          </note>
          <note>
            Tänker justitieministern föreslå en lagändring så att en förälder
            inte kan tilldömas vårdnaden om han/hon enligt uppgift utsatt
            sitt barn för incest?
          </note>
          <note type="speaker">
            1992/93:70 av Margareta Viklund (kds) till statsrådet Alf Svensson
            om ökad samordning av biståndsprojekt:
          </note>
          <note>
            Vid en nyligen gjord s.k. utskottsresa till flera länder i Latinamerika
            kom jag i kontakt med många enskilda organisationer som drev projekt
            understödda av SIDA. Det förvånade mig att de hade så litet samarbete
            och samordning med varandra. Det fanns också såvitt jag kan förstå
            en hel del att göra beträffande samarbetet med de olika ländernas
            myndigheter och i arbetet med att överlämna skilda projekts fortsättning
            till de olika staterna.
          </note>
          <note>
            Finns det några planer på att se över sambandet och få till stånd
            en samverkan mellan olika biståndsprojekt som bedrivs av enskilda
            organisationer och som får bidrag av SIDA?
          </note>
          <note>
            Vilka planer finns för att öka samband och kontakt mellan olika
            länders myndigheter och enskilda organisationers biståndsprojekt?
          </note>
          <note>
            1992/93:71 av Olle Schmidt (fp) till kommunikationsministern
            om utbyggnad av
          </note>
          <note>
            Sturups flygplats:
          </note>
          <note>
            I tidigare satsningar på infrastrukturen har södra
          </note>
          <note>
            Sverige och Skåne missgynnats, varför det i den kommande fördelningen
            av medel är av vikt att medlen fördelas på ett rimligt och rättvist
            sätt över hela landet. Det handlar om bl.a.
          </note>
          <note>
            arbetsmarknadsmedel, medel för byggande av vägar, järnvägar och
            tilldelning av utbildningsplatser på skilda nivåer. I krispaket
            1
          </note>
          <note>
            sägs att tidigareläggning av affärsverkens investeringar skall
            ge 4 000 nya arbeten. Sturups flygplats är av central betydelse
            för hela Skånes utveckling. Flygplatsen genomgår nu en nödvändig
            ansiktslyftning. I våras invigdes den första etappen av utbyggnaden
            av terminalen. Projektarbetena för fortsatt utbyggnad av terminalen
            och den södra delen av den s.k. plattan för uppställning av fraktflygplan
            är avklarade. Utbyggnaden av terminalbyggnaden beräknas ta ca
            14 månader och totalt sysselsätta drygt 130 personer, kostnad
            ca 100
          </note>
          <note>
            miljoner kronor. Arbetena kan komma i gång så gott som omedelbart
            efter beslut.
          </note>
          <note>
            Trots vikten av att dessa arbeten av både näringsoch sysselsättningspolitiska
            skäl snarast påbörjas, har inte medel kunnat beviljas till dessa
            viktiga projekt.
          </note>
          <note>
            Mot bakgrund av detta vill jag fråga om kommunikationsministern
            är beredd medverka till att Sturups flygplats får del av de extra
            medlen i krispaketet.
          </note>
          <note>
            1992/93:72 av Hans Göran Franck (s) till statsrådet
          </note>
          <note>
            Alf Svensson om Turkiet och de mänskliga rättigheterna:
          </note>
          <note>
            I anledning av flera rapporter om kränkningar av mänskliga rättigheter
            i Turkiet, bl.a. omfattande bruk av tortyr och minoritetsförtryck
            av den kurdiska befolkningen, får jag ställa följande fråga till
            statsrådet Alf Svensson.
          </note>
          <note>
            Vilka åtgärder avser regeringen vidta för att de mänskliga rättigheterna
            skall respekteras i Turkiet?
          </note>
          <note type="speaker">
            1992/93:73 av Göthe Knutson (m) till kommunikationsministern
            om lagändring som förhindrar taxifusk:
          </note>
          <note>
            Anmälningar om fusk inom taxibranschen hopar sig hos länsstyrelser
            och polis. S.k. svartåkare är ett växande problem. Missnöjet är
            stort bland alla seriösa taxiägare och taxianställda. Man kräver
            åtgärder.
          </note>
          <note>
            Ett sätt att stoppa en stor del av taxifusket är att tillåta
            endast en bil per taxitillstånd. Det skulle hämma systemet med
            bulvaner. Men det kräver en lagändring.
          </note>
          <note>
            Är kommunikationsministern beredd att snabbt förelägga riksdagen
            ett lagförslag som begränsar ett taxitillstånd till en enda bil?
          </note>
          <note type="speaker">
            1992/93:74 av Olle Schmidt (fp) till civilministern om Lokaldemokratikommitténs
            arbete:
          </note>
          <note>
            Enligt uppgifter i Kommunförbundets tidning
          </note>
          <note>
            Kommun-Aktuellt inställs allt fler fullmäktigesammanträden i
            kommunerna. Skälen uppges vara flera, men den vanligaste förklaringen
            är att ärendena har delegerats till andra beslutsnivåer. Nya organisations-
            och styrprinciper har införts.
          </note>
          <note>
            Fullmäktigesammanträdena är de enda möten som är öppna för allmänheten.
            Här kan man se och höra sina lokala politiker utan mediefilter
            av olika slag.
          </note>
          <note>
            Samtidigt som fullmäktigesammanträdena blivit färre och ärendefattigare
            minskar antalet kommunalpolitiker. Enligt Kommunförbundet försvinner
            8 500 uppdrag i kommunerna de närmaste åren och 600 nämnder avskaffas.
          </note>
          <note>
            Processen tycks gå mycket snabbt, och risken är påtaglig att
            den kommunala demokratin håller på att urholkas. Den s.k. Lokaldemokratikommittén
            har att studera vad som händer med den kommunala demokratin i
            kommunerna.
          </note>
          <note>
            Mot bakgrund av dessa uppgifter vill jag fråga civilministern
            om regeringen är beredd att påskynda Lokaldemokratikommitténs
            arbete i syfte att snabbt kunna föreslå åtgärder som stärker den
            lokala demokratin och hindrar en urholkning av nuvarande insyns-
            och informationsmöjligheter.
          </note>
          <note type="speaker">
            1992/93:75 av Elisabeth Persson (v) till civilministern om konsumentinformationen:
          </note>
          <note>
            Konsumentfrågor, kreditregler, konsumenternas förhållande till
            producenter och distributörer är några exempel på allt viktigare
            frågor som angår alla.
          </note>
          <note>
            Välinformerade och kunniga konsumenter är viktiga såväl för en
            fungerande samhällsekonomi som för den enskildes hushållsekonomi
            och för att få till stånd miljövänliga produkter och tillverkningsprocesser.
          </note>
          <note>
            I regeringsförklaringen nämndes konsumentfrågor över huvud taget
            inte trots att den internationella integrationen i högsta grad
            påverkar konsumenterna och konsumentlagstiftning.
          </note>
          <note>
            Behovet av saklig, aktuell och oberoende konsumentinformation
            ökar starkt.
          </note>
          <note>
            Konsumentverket, lokal konsumentvägledning och orädda och självständiga
            konsumentprogram i radio och TV borde stärkas. Tyvärr är det tvärtom.
          </note>
          <note>
            Det senaste exemplet på detta är förslaget om att lägga ned konsumentekot
            i radion.
          </note>
          <note>
            Avser statsrådet att vidta åtgärder med anledning av den pågående
            nedrustningen av landets konsumentinformation, vilket bidrar till
            mindre välinformerade konsumenter och sämre fungerande marknader?
          </note>
          <note type="speaker">
            1992/93:76 av Göthe Knutson (m) till finansministern om auktoriserade
            revisorers ansvar:
          </note>
          <note>
            Inte en enda gång slog revisorerna i landets största förlustbanker
            larm om riskerna med den väldiga kreditexplosionen. Det visar
            en genomgång av de revisionsrapporter och promemorior som skickades
            till Finansinspektionen under åren 1988 och 1989.
          </note>
          <note>
            Det hävdar Finansinspektionens generaldirektör
          </note>
          <note>
            Anders Sahlén i Dagens Nyheter den 15 oktober.
          </note>
          <note>
            Han ''kräver'' en radikal förändring av bankrevisorernas sätt
            att arbeta.
          </note>
          <note>
            Enligt min mening bör även Finansinspektionens
          </note>
          <note>
            ''sätt att arbeta'' ifrågasättas. En översyn bör göras av såväl
            arbetsmetoder som ansvarighet hos
          </note>
          <note>
            Finansinspektionen, samtidigt som auktoriserade revisorers ansvar
            i såväl banker som andra företag och bolag blir föremål för en
            granskning. Av allt att döma bör Kommerskollegium, som svarar
            för auktoriseringen av revisorer, kunna bidra till klarlägganden.
          </note>
          <note>
            Vill finansministern tillsätta en snabbt arbetande utredning
            i syfte att bl.a. skapa klara regler för auktoriserade revisorers
            ansvar?
          </note>
          <note type="speaker">
            1992/93:77 av Kenneth Lantz (kds) till miljöministern om syrehalten
            i Öresund:
          </note>
          <note>
            Under de senaste åren har många miljöarbetare varnat för en allt
            snabbare försämring av syrehalten i Östersjön, Öresund och Skälderviken.
            Syrehalten har under hösten sin svagaste period eftersom sommarens
            tillväxt i havet skall ruttna bort. Flera dykare runt Skånes kuster
            har i dagarna varit på plats för att tillsammans med SMHI undersöka
            läget.
          </note>
          <note>
            Situationen är alarmerande! Syrehalten är alltför låg i dessa
            vatten. Det hastar med insatser för att stoppa kvävetillförseln
            och därmed den svarta dy som breder ut sig på bottnen.
          </note>
          <note>
            Med vetskap om problemens komplexitet vill jag, detta till trots,
            fråga miljöministern om man har för avsikt att sätta in några,
            om än små, åtgärder för att förbättra läget i dessa viktiga vatten.
            Det är av stor betydelse för torskens fortplantning, näbbgäddans
            förflyttning och även för vårt välbefinnande som bor och bygger
            runt Östersjöns vatten.
          </note>
          <note>
            Åtgärder som främjar syret i Öresund hastar.
          </note>
          <note>
            Grävning med anledning av en eventuell broförbindelse i höst
            är olämplig!
          </note>
          <note>
            Ämnar miljöministern vidta åtgärder för att förbättra syrehalten
            i dessa vatten?
          </note>
          <note>
            1992/93:78 av Hugo Bergdahl (fp) till statsrådet Bo
          </note>
          <note>
            Könberg om legitimation för naprapater:
          </note>
          <note>
            Frågan om legitimation av naprapater har behandlats av riksdagen
            vid ett flertal tillfällen.
          </note>
          <note>
            Riksdagen har uttalat sig för legitimation av naprapater så snart
            det föreligger ett tillräckligt underlag för ett ställningstagande.
          </note>
          <note>
            Avser regeringen ta några initiativ för att naprapaterna skall
            kunna erhålla legitimation?
          </note>
          <note type="speaker">
            1992/93:79 av Sören Lekberg (s) till justitieministern om risker
            för kriminalitet inom taxinäringen:
          </note>
          <note>
            Enligt utredningen ''Vissa negativa effekter av taxis avreglering
            i Stockholm'', som gjorts av berörda myndigheter, fack, företag
            och branschorganisationer, finns en betydande risk för att kriminella
            slår under sig all taxiverksamhet i
          </note>
          <note>
            Stockholm.
          </note>
          <note>
            Det hävdas att många myndigheter är för passiva när det gäller
            att rensa upp i taxidjungeln.
          </note>
          <note>
            Jag vill mot denna bakgrund fråga vilka åtgärder justitieministern
            ämnar vidta för att stävja kriminaliteten inom taxiverksamheten
            i
          </note>
          <note>
            Stockholm.
          </note>
          <note type="speaker">
            1992/93:80 av Åke Gustavsson (s) till kulturministern om en kulturpolitisk
            utredning:
          </note>
          <note>
            Riksdagen beslutade i våras att uppdra åt regeringen att tillsätta
            en kulturpolitisk utredning med bred parlamentarisk sammansättning.
            Denna utredning har regeringen ännu inte tillsatt.
          </note>
          <note>
            Varför har det dröjt så länge utan att något beslut i denna fråga
            tagits?
          </note>
          <note>
            8 § Kammaren åtskildes kl. 13.14.
          </note>
          <note>
            Förhandlingarna leddes
          </note>
          <note>
            av förste vice talmannen från sammanträdets början t.o.m. 4 §
            anf. 30 (delvis),
          </note>
          <note>
            av talmannen därefter t.o.m. anf. 47 (delvis) och
          </note>
          <note>
            av andre vice talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
