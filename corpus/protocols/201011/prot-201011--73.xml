<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201011</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--73</head>
          <docDate when="2011-03-16 00:00:00">2011-03-16 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2010/11:73
          </note>
          <note>
            Onsdagen den 16 mars
          </note>
          <note>
            Kl. 09:00 - 23:03
          </note>
          <note>
            1 § Justering av protokoll
          </note>
          <note>
            Justerades protokollet för den 10 mars.
          </note>
          <note>
            2 § Meddelande om val till Statsrådsarvodesnämnden
          </note>
          <note>
            Andre vice talmannen meddelade att val till Statsrådsarvodesnämnden
            skulle äga rum torsdagen den 17 mars .
          </note>
          <note>
            3 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2010/11:241
          </note>
          <note>
            Interpellation 2010/11:241 Uranbrytning i Sverige
          </note>
          <note>
            Interpellationen kommer att besvaras tisdagen den 12 april 2011.
          </note>
          <note>
            Skälet till dröjsmålet är planerade nationella och utrikes resor.
          </note>
          <note>
            Fredrik Ahlén
          </note>
          <note>
            4 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            5 § Förnyad bordläggning
          </note>
          <note>
            Föredrogs och bordlades åter
          </note>
          <note>
            6 § Ändrad verksamhetsform för Lantmäteriets division Metria
          </note>
          <note>
            Föredrogs
          </note>
          <note>
            Andre vice talmannen konstaterade att ingen talare var anmäld.
          </note>
          <note>
            7 § Lagring av trafikuppgifter för brottsbekämpande ändamål genomförande
            av direktiv 2006/24/EG
          </note>
          <note>
            Föredrogs
          </note>
          <note>
            I detta ärende hade framställts yrkande enligt 2 kap. 22 § första
            stycket regeringsformen av Lars Ohly och Maria Wetterstrand m.fl.
            (V, MP) om att det i betänkandet framlagda lagförslaget om elektronisk
            kommunikation skulle vila i minst tolv månader.
          </note>
          <note>
            Anf. 1 ULRIKA KARLSSON i Uppsala (M):
          </note>
          <note>
            Herr talman! God morgon! På vårt bord har vi justitieutskottets
            betänkande nr 14 om lagring av trafikuppgifter för brottsbekämpande
            ändamål, det som vi i dagligt tal kallar datalagringsdirektivet.
            Det finns tre följdmotioner och två motioner från den allmänna
            motionstiden med sex reservationer. Jag vill börja med att yrka
            bifall till reservation nr 5 under punkt 6 om underställning samt
            avslag på samtliga övriga reservationer.
          </note>
          <note>
            Betänkandet handlar om att vi i lag ska reglera lagring av trafikuppgifter
            för brottsbekämpning. Grunden till dagens ärende är ett för Sverige
            och alla andra EU-medlemmar bindande direktiv från år 2006, det
            vill säga innan alliansregeringen tillträdde, då medlemsstaternas
            regeringar enades om att det behövs regler för att se till att
            trafikuppgifter lagras under en viss tid för att kunna vara tillgängliga
            för brottsutredningar. Direktivet skulle i vissa delar ha varit
            infört den 15 september 2007 och i resterande delar den 15 mars
            2009. Sverige är som medlem av Europeiska unionen skyldigt att
            införa ett direktiv.
          </note>
          <note>
            Herr talman! Tele- och Internetoperatörer får redan i dag lagra
            trafikuppgifter som de har behov av för exempelvis fakturering
            och marknadsföring. Skillnaden med den lag som vi i dag har på
            bordet är att lagringen görs obligatorisk under sex månader. Samtidigt
            införs strängare krav på operatörerna vad gäller säkerheten kring
            de uppgifter som lagras.
          </note>
          <note>
            Att brottsbekämpande myndigheter har tillgång till trafikdatauppgifter
            i Sverige är i sig inget nytt under solen. Redan i dag har de
            tillgång till uppgifterna för att utreda allvarlig och organiserad
            brottslighet. Det är ett nödvändigt och effektivt redskap för
            att utreda, avslöja och åtala brott. Med uppgifterna kan polisen
            kartlägga hur ett brott har planerats och hur misstänkta personer
            agerat under och efter att brottet genomförts.
          </note>
          <note>
            De uppgifter som med denna lag ska lagras svarar mot frågorna:
          </note>
          <note>
            Dessutom ska uppgifter om misslyckad uppringning och lokalisering
            vid kommunikationens slut lagras.
          </note>
          <note>
            Uppgifterna rör alltså inte innehållet i kommunikationen. Vi
            ska inte lagra innehållet i de sms som vi skickar, de telefonsamtal
            vi har eller de mejl vi skriver. Chat, nedladdning av filer och
            surfning omfattas inte heller av lagringskravet. Uppgifterna ska
            enligt direktivet finnas lagrade i minst sex månader och i max
            två år.
          </note>
          <note>
            Herr talman! Vissa har tidigare i debatten om denna fråga sagt,
            och kommer förmodligen även i denna debatt att säga, att regeringen
            är senfärdig med att införa direktivet. Kritiken mot att lagförslaget
            har dröjt är befogad. Det har dröjt. Majoriteten av medlemsländerna
            i EU har redan implementerat direktivet, som skulle ha varit implementerat
            år 2007, så det råder inga tvivel om att vi i Sverige är sena.
          </note>
          <note>
            Samtidigt är denna fördröjning befogad och rättfärdigad av den
            eftertänksamhet som justitieminister Beatrice Ask och regeringen
            visat i frågan. Regeringen har tittat på helheten och fört in
            datalagringsdirektivet i ett bredare sammanhang. Snart kommer
            därför denna riksdag att debattera ett annat lagförslag som reglerar
            frågorna om polis och åklagares tillgång till de lagrade uppgifterna.
            I den bästa av världar hade dessa två lagförslag legat sida vid
            sida i dag. Men då kommissionen avser att stämma Sverige för att
            inte ha implementerat direktivet är det en klok avvägning att
            här och nu ta detta lagförslag, som i dag ligger på riksdagens
            bord.
          </note>
          <note>
            När vissa säger att vi är senfärdiga kommer förmodligen andra
            i denna debatt att säga att vi hastar fram ett beslut och att
            vi därför bör bordlägga frågan, herr talman. Låt mig därför rekapitulera
            och gå tillbaka till historiken eftersom frågan på intet sätt
            är framhafsad tvärtom.
          </note>
          <note>
            EU:s datalagringsdirektiv drevs fram av den dåvarande socialdemokratiske
            justitieministern Thomas Bodström efter bombattentaten i Madrid
            år 2004. Vi i Moderaterna var negativa mot direktivet när det
            processades fram. Moderaterna i Europaparlamentet röstade emot
            förslaget, och moderaterna i dåvarande justitieutskott reserverade
            sig. Det är ingen hemlighet.
          </note>
          <note>
            Men av vårt EU-medlemskap följer en skyldighet att införa direktiv
            så även detta direktiv, herr talman. Möjligheterna att stoppa
            eller förändra direktivet fanns när lagförslaget förhandlades
            fram under åren 2004 och 2005. Vid den tiden hade Sverige en socialdemokratisk
            justitieminister som var pådrivande i processen. Det bör tilläggas
            att den socialdemokratiska regeringen regerade med stöd av Vänsterpartiet
            och Miljöpartiet i denna riksdag. Samma partier som då utgjorde
            regeringsunderlag anför i dag att vi inte ska genomföra detta
            bindande direktiv, herr talman.
          </note>
          <note>
            Det är viktigt att slå fast i denna debatt att integritetsfrågorna,
            vilka vi många gånger kretsar kring när vi talar om datalagringsdirektivet,
            är viktiga. Respekten för varje människas integritet är ett grundläggande
            värde i vår demokrati.
          </note>
          <note>
            I den ena vågskålen ligger de brottsbekämpande myndigheter som
            polis och åklagare och deras förutsättningar att agera mot den
            grova brottsligheten. I den andra vågskålen ligger frågan om fri-
            och rättigheter och den enskildes integritet. De här måste vi
            väga mot varandra, och balansen är viktig och ska alltid beaktas.
          </note>
          <note>
            Anledningen till att det har tagit lång tid för regeringen att
            införa direktivet är att en av de viktigaste frågorna inte var
            löst när alliansregeringen tillträdde år 2006, nämligen frågan
            om när de brottsbekämpande myndigheterna ska få tillgång till
            de uppgifter som finns lagrade. Det är här integritetskränkningen
            sker. Eftersom det handlar om att lagra uppgifter som berör människor
            som faktiskt inte är brottsmisstänkta är det viktigt att det lagregleras
            när uppgifter får lämnas ut.
          </note>
          <note>
            Det är viktigt att den svenska lagen har en rimlig utformning.
            Vi har tagit intryck av den kritik som anfördes mot den svenska
            utredning som initierades av den socialdemokratiska regeringen
            och som låg till grund för detta lagstiftningsarbete. Bland annat,
            och framför allt, följer regeringen inte utredningens förslag
            om en lagringstid om ett år, utan i stället föreslås nu en lagringstid
            om sex månader. Efter dessa sex månader ska uppgifterna förstöras.
          </note>
          <note>
            Med hänsyn till integritetsskyddet föreslår vi alltså en minimal
            lagringstid den kortast möjliga enligt direktivet det vill säga
            sex månader.
          </note>
          <note>
            Allra viktigast för att förstärka integritetsskyddet har för
            oss varit att se över de svenska reglerna för när polis och åklagare
            ska få tillgång till lagrade trafikdata. De dörrar som öppnat
            för en tillgång till lagrade uppgifter utan domstolsbeslut och
            utan skälig misstanke stänger vi. Med dagens lagstiftningsförslag
            bekämpar vi brott samtidigt som vi säkerställer ett rimligt och
            gott skydd för människors personliga integritet.
          </note>
          <note>
            En effektiv brottsbekämpning är beroende av att de brottsbekämpande
            myndigheterna får använda sig av vissa tvångsmedel och tillgång
            till viss information. Därför ska jag ge några exempel på fall
            där trafikuppgifter har haft betydelse för brottsutredningen.
            Låt mig nämna terrordådet, sprängningen, på Drottninggatan i Stockholm
            i december 2010, utredningen om förberedelse till terroristbrott
            i Köpenhamn i december 2010, helikopterrånet mot värdedepån i
            september 2009, mordet på en kvinna som hittades insvept i presenningar
            i Mälaren och utnyttjandet av en tolvårig flicka för sexuell posering
            via MSN. Listan kan göras mycket längre än så.
          </note>
          <note>
            Ett krav på att vissa uppgifter ska lagras innebär inte att polis
            och åklagare får fri tillgång till de lagrade uppgifterna. För
            all inhämtning kommer framöver följande att gälla:
          </note>
          <note>
            Det är viktigt att nämna detta eftersom det i debatten framställs
            som att det skulle vara en massövervakning som drabbar oss alla.
          </note>
          <note>
            Låt mig också säga något kort om en vilandeförklaring. Vi vet
            att kommissionen i denna stund utvärderar direktivet. Vi vet också
            att vi oavsett denna utvärdering förr eller senare tvingas införa
            direktivet. Då är det bättre att göra det nu. I annat fall tvingar
            vi skattebetalarna att stå för notan för de böter som Sverige
            tvingas betala. Det rör sig om ett niosiffrigt belopp, och det
            lutar åt 150 miljoner kronor per år. Det är oansvarigt att skicka
            den notan till skattebetalarna. Hur vi än vrider och vänder på
            frågan kommer vi inte ifrån att vi i Sverige är skyldiga att införa
            direktivet. Vid en bordläggning skulle skattebetalarna få stå
            för notan för böterna.
          </note>
          <note>
            Avslutningsvis vill jag säga att skyddet för den personliga integriteten
            måste värnas och vägas mot effektiva verktyg för brottsbekämpande
            myndigheters kamp mot allvarlig brottslighet. Den avvägningen
            väcker många svåra frågor.
          </note>
          <note>
            Direktivet om datalagring är Sverige som medlemsstat skyldigt
            att införa. Jag har berättat vilka uppgifter som ska lagras, nämligen:
            Vem kommunicerade med vem? När skedde det? Var befann de sig?
            Vilken typ av kommunikation användes? Även misslyckad uppringning
            och lokalisering vid kommunikationens slut ska lagras, men inte
            uppgifter som rör innehållet i kommunikationen och inte heller
            chatt, nedladdning av filer och surfning.
          </note>
          <note>
            Herr talman! Med detta yrkar jag på nytt bifall till reservation
            5 och avslag på samtliga övriga reservationer.
          </note>
          <note>
            I detta anförande instämde Krister Hammarbergh och Patrick Reslow
            (båda M).
          </note>
          <note type="speaker">
            Anf. 2 MARIA FERM (MP):
          </note>
          <note>
            Herr talman! Jag vill inleda med att yrka bifall till reservation
            1 och 6 samt ställa mig bakom utskottets förslag under punkt 6,
            och jag yrkar därför avslag på reservation 5. Jag vill också yrka
            bifall till att hänvisa lagförslaget till justitieutskottet för
            att låta det vila där i tolv månader.
          </note>
          <note>
            Dagens debatt är viktig. Vi kommer i dag att diskutera datalagringsdirektivet
            och dess eventuella införande i svensk lagstiftning. Datalagringsdirektivet
            innebär att alla uppgifter om all elektronisk kommunikation mellan
            människor i Sverige kommer att lagras i sex månader. I dag lagras
            bara de uppgifter som kommunikationsföretagen behöver spara för
            att kunna ta betalt av sina kunder.
          </note>
          <note>
            Det som nu föreslås av regeringen är ett fullständigt systemskifte.
            I stället för att bara lagra det som behöver lagras, lagras nu
            allt utifall att det eventuellt kanske kommer att behöva tas fram
            och användas av polisen i framtiden. Datalagringsdirektivet är
            en i raden av integritetskränkande lagar som innebär en massövervakning
            av befolkningen. Bland andra sådana kan nämnas telefonavlyssning
            av personer som inte är skäligen misstänkta, användning av överskottsinformation
            från hemlig telefonavlyssning, lagring av uppgifter om telefonsamtal,
            e-post och Internettrafik, användning av hemlig rumsavlyssning
            samt FRA-lagen.
          </note>
          <note>
            Staten vill lagra allt den kan om sina medborgare och alla andra.
            Samtidigt vill regeringen själv inte lämna ut uppgifter till oss
            eller till medier. När Dagens Nyheter i somras kartlade hur svenska
            myndigheter tillämpade offentlighetsprincipen var resultatet uselt.
            Över hälften av 322 myndigheter tillämpade inte offentlighetsprincipen
            korrekt. Jag tycker att detta är allvarligt, men hittills har
            regeringen inte gjort något åt det. Jag kan bara tolka detta som
            att regeringen tycker att övervakning av medborgarna är viktigare
            än att se till att den grundlagsfästa offentlighetsprincipen fungerar.
          </note>
          <note>
            Direktivet har ända från början mött mycket kritik och är ett
            av de mest långtgående exemplen på integritetskränkande terrorbekämpningslagar
            som drivits igenom i EU efter den 11 september. Direktivet har
            varit och är kontroversiellt. Förslag till direktiv lades fram
            först efter bombdåden i Madrid 2004 och mötte redan då hårt motstånd.
            Tyvärr måste jag konstatera att Sverige genom sin dåvarande justitieminister
            Thomas Bodström var drivande för att få igenom förslaget. Miljöpartiet
            motsatte sig förslaget då, och vi gör det även nu.
          </note>
          <note>
            Direktivet skulle ha varit implementerat i svensk rätt senast
            2007. Ett flertal utredningar har därefter tillsatts för att utreda
            hur genomförandet ska ske. Polismetodutredningen överlämnade slutligen
            sitt betänkande i frågan i januari 2009. Sedan dess har beredning
            skett inom Regeringskansliet. Förhandlandet har tagit så lång
            tid att EU-domstolen den 4 februari 2010 fastställde att Sverige
            hade underlåtit att uppfylla sina skyldigheter i enlighet med
            direktivet. Men Sverige är inte ensamt om att inte ha införlivat
            direktivet.
          </note>
          <note>
            Vår regering i Sverige har således haft mycket lång tid på sig
            att införliva direktivet i svensk rätt, men den har valt att inte
            göra det. Vi kan bara spekulera om varför, men ett inte helt orimligt
            antagande är att de borgerliga partierna inte ville ha upp frågan
            i valrörelsen hösten 2010. Det lyckades de också med. Oavsett
            vilket har regeringen haft mycket gott om tid på sig att genomföra
            direktivet. Trots det har inga initiativ tagits för att förändra
            eller riva upp direktivet i EU.
          </note>
          <note>
            När förslaget togs fram framförde Europeiska datatillsynsmannen
            att förslaget var kränkande för den personliga integriteten och
            att det inte var förenligt med Europakonventionen om skydd för
            de mänskliga rättigheterna. Europaparlamentets utskott för medborgerliga
            fri- och rättigheter samt rättsliga och inrikes frågor röstade
            i linje med tillsynsmannens yttrande ned förslaget. Förslaget
            mötte sedan också kritik från näringslivets branschrepresentanter.
            Trots detta valde rådet att besluta för direktivet.
          </note>
          <note>
            I Sverige har kritiken mot direktivet och dess införande varit
            massiv. Utöver de integritetsskyddsargument som har anförts har
            berörda företag som tvingas lagra alla trafikuppgifter framfört
            att de kommer att behöva lägga ned nästan 1 miljard kronor på
            olika systemanpassningar. Det är kostnader som jag antar kommer
            att föras över på konsumenterna.
          </note>
          <note>
            IT- och telekomföretagen har dessutom framfört att det kommer
            att ta ett år för dem att genomföra lagstiftningen när den väl
            är beslutad. De vet inte vilka krav som kommer att ställas på
            dem förrän det konkretiseras i förordningen. Osäkerheten hos de
            tillämpande företagen är således stor.
          </note>
          <note>
            Det är över 500 operatörer av teletrafik som kommer att påverkas
            av lagstiftningsförslaget. Många av dem är små, och datalagen
            kommer att medföra kostnader för dem som de inte kan bära på kort
            sikt. Datalagen riskerar således att slå ut företag. Jag undrar
            om näringslivsministern var medveten om detta när hon och Centerpartiet
            gick med på ett genomförande av direktivet.
          </note>
          <note>
            Flera tunga remissinstanser har också varit emot genomförandet
            av direktivet och framfört allvarlig kritik. Jag vill särskilt
            lyfta fram två, Tidningsutgivarna och Svenska Journalistförbundet.
            De anser att det bästa vore att skrota lagen helt och hållet eftersom
            staten genom att lagra trafikuppgifter ges möjlighet att övervaka
            vilka källor journalister har. Källornas trygghet och journalisternas
            plikt att skydda sina källor undermineras ytterligare.
          </note>
          <note>
            Trafikuppgifter om kommunikation mellan en källa och en journalist
            kan avslöjas utan att det finns misstanke om allvarligt brott.
            I vårt teknikberoende samhälle är det omöjligt för journalister
            att arbeta utan hjälp av teknik. Man ger journalister och utgivare
            råd om vilka metoder de ska använda sig av för att skydda sig
            själva och sina källor, men den bistra sanningen är att det i
            dag är näst intill omöjligt.
          </note>
          <note>
            Vänsterpartiet och Miljöpartiet föreslår en minoritetsbordläggning,
            även kallad vilandeförklaring, av datalagringsdirektivet. Vi vill
            skjuta upp beslutet i ett år. Det är möjligt för en minoritet
            av riksdagens ledamöter att driva igenom en vilandeförklaring
            när det gäller lagar som inskränker grundläggande rättigheter.
            Konstitutionsutskottet har konstaterat att vilandeförklaring är
            tillämplig på datalagringsdirektivet.
          </note>
          <note>
            Det är viktigt att skjuta upp beslutet av flera skäl. För det
            första är det angeläget att under året få i gång en rejäl debatt
            om vilken enorm påverkan direktivet kommer att få på våra medborgerliga
            rättigheter och på meddelarfrihet och yttrandefrihet. När buggningslagen
            och FRA-lagen sköts upp ett år kom debatten i gång på ett sätt
            som inte varit möjligt utan vilandeförklaring.
          </note>
          <note>
            För det andra kommer EU snart med en utvärdering av direktivets
            utförande. Det är troligt att förändringar kommer att föreslås.
            Därför är det märkligt att regeringen vill hasta igenom direktivet
            innan förslagen på justeringar kommer från EU. Risken finns att
            det kommer att innebära onödiga kostnader både för staten och
            för branschen.
          </note>
          <note>
            För det tredje vill vi att regeringen ska agera för att omförhandla
            eller riva upp direktivet i EU under året. Sverige bör ta strid
            för grundläggande rättigheter. Regeringen har tidigare inte tagit
            några som helst initiativ för att förändra direktivet utan endast
            låtit införandet dra ut på tiden. Man har därmed försatt sig i
            en situation där eventuella böter kan komma. Nu är det dags att
            agera.
          </note>
          <note>
            Precis som när all integritetskränkande lagstiftning ska införas
            behöver en bedömning göras för att se om det är proportionerligt
            och effektivt. Datalagringsdirektivet svarar inte upp mot något
            av det. Direktivet innebär oproportionerlig ineffektiv massövervakning.
          </note>
          <note>
            Redan i dag har polisen möjlighet att begära ut uppgifter som
            IT- och telekombolagen har när det gäller misstänkta brottslingar.
            Detta görs, och enligt IT- och telekombolagen säger polisen själv
            att man redan i dag har tillgång till all information man behöver.
            Varför ska då detta direktiv införas? Vad är egentligen syftet
            om polisen redan får den information man behöver?
          </note>
          <note>
            Regeringen har hävdat att kostnaden för ett införande blir ca
            200 miljoner plus löpande årliga kostnader. Branschen hävdar att
            ett införande kommer att kosta minst 1 miljard. Det är orimligt
            att driva igenom en så snabbt framhastad lag och tro att branschen
            ska klara en omställning som gör att lagringen kan ske på ett
            säkert sätt redan i juli. Risken för läckage är stor, och risken
            för att branschen drabbas negativt, inte minst vad gäller småföretag
            som kommer att få höga kostnader, är överhängande.
          </note>
          <note>
            Precis som i alla övervakningssystem finns risker för läckage.
            Vad är det som säger att den information som lämnas ut inte hamnar
            i orätta händer? Vad är det som säger att rykten inte börjar florera
            om en person som polisen begärt ut uppgifter om? Det är många
            olika företag som ska bygga upp olika system för lagring och därmed
            många olika personer som kommer att lämna ut information till
            polisen.
          </note>
          <note>
            Steget är dessutom ganska litet rent tekniskt från att bara lagra
            information om till och från vem och när mejl och sms har skickats
            till att även lagra informationen i mejlet eller sms:et.
          </note>
          <note>
            Frågetecknen är så många att regeringens förslag helst borde
            avslås. Då det tyvärr inte finns majoritet för det i riksdagen
            är det bästa att bordlägga förslaget för att avvakta pågående
            utredningar hos kommissionen och ge regeringen tid att göra om
            och göra rätt. Om det inte heller finns tillräckligt med stöd
            för detta vill vi inte bara att propositionen utan även förordningarna
            underställs riksdagen detta för att säkerställa att riksdagen
            får besluta även om detaljerna för lagringen.
          </note>
          <note>
            Utredningen som gjordes inför framtagandet av propositionen innehåller
            betydligt mer omfattande regler för vad som ska lagras än vad
            propositionen gör. När det gäller så pass stora inskränkningar
            i den personliga integriteten är det viktigt att folkvalda ledamöter
            får insyn och möjlighet att besluta även i detta.
          </note>
          <note>
            Herr talman! Jag avslutar med att uppmana de liberala ledamöter
            i allianspartierna som är motståndare till datalagringen att stödja
            vårt förslag om en minoritetsbordläggning. Det är orimligt att
            denna lagstiftning drivs igenom utan att försök ens har gjorts
            från regeringshåll att försöka omförhandla eller riva upp direktivet.
            Det är dessutom orimligt att hasta igenom lagen och tro att branschen
            ska klara av omställningen så här snabbt. Det krävs ett år för
            bättre förberedelser och för att ta strid i EU så att vi inte
            genom mer och mer övervakning avskaffar de demokratiska principer
            som dessa lagar egentligen är tänkta att värna om.
          </note>
          <note>
            Anf. 3 ULRIKA KARLSSON i Uppsala (M) replik:
          </note>
          <note>
            Herr talman! Det kan vara på sin plats med lite ärlighet i debatten.
            Möjligheten att stoppa eller förändra direktivet fanns när det
            förhandlades fram. Det var under åren 20042005. Under den tiden
            hade vi en socialdemokratisk regering som regerade med stöd av
            bland annat Miljöpartiet.
          </note>
          <note>
            I dag anför Miljöpartiet att den nuvarande regeringen inte har
            rett ut frågetecknen. Jag vill därför be Maria Ferm svara på frågan:
            Hur agerade ni för att reda ut dessa frågetecken? Det har ju gått
            sju år.
          </note>
          <note>
            Uppskovsförfarandet verkar som ett skydd mot påtryckningar från
            främmande makt och mot att få en inhemsk tillfällig opinion. Det
            är en konstitutionell rätt för oss att bordlägga en fråga för
            att under bordläggningstiden kunna föra debatt om ett hastigt
            uppkommet förslag.
          </note>
          <note>
            Som jag sade, herr talman, har det gått sju år. Att vilandeförklara
            detta förslag är inget annat än ett missbruk av den konstitutionella
            rätt som getts oss. Här vill man använda det för att man inte
            accepterar majoritetens synpunkter.
          </note>
          <note>
            Jag vill fråga Maria Ferm varifrån hon ska ta pengarna till den
            nota som hon med oppositionen skickar till skattebetalarna, närmare
            bestämt de 150 miljoner kronorna.
          </note>
          <note type="speaker">
            Anf. 4 MARIA FERM (MP) replik:
          </note>
          <note>
            Herr talman! För det första finns det enligt riksdagens utredningstjänst
            inga beräkningar på hur stora eventuella böter skulle kunna bli.
            Det är ingenting som man kan säga i förväg. För det andra kommer
            införandet att kosta branschen minst 1 miljard kronor. Det är
            någonting som kommer att drabba dem som sedan använder tjänsterna.
          </note>
          <note>
            När det gäller frågan om att Socialdemokraterna och Thomas Bodström
            var drivande för att införa direktivet tycker jag inte att det
            är särskilt imponerande att påpeka att Socialdemokraterna är lika
            dåliga som ni är. De var också drivande för att genomföra detta.
          </note>
          <note>
            Jag tycker att det finns stora problem med att ni inte har tagit
            några som helst initiativ för att omförhandla det. Självfallet
            kan man göra det även nu, inte minst eftersom det om några veckor
            ska komma en utredning om direktivets införande och när det ska
            justeras ytterligare. Det är klart att det finns alla möjligheter
            att under detta år ta initiativ för att omförhandla eller riva
            upp direktivet.
          </note>
          <note>
            Jag skulle vilja ha svar på hur det kommer sig att ni vill hasta
            igenom förslaget innan utredningen har kommit. Den kommer ju att
            föreslå förändringar. Varför är det så viktigt att genomföra detta
            nu?
          </note>
          <note>
            Anf. 5 ULRIKA KARLSSON i Uppsala (M) replik:
          </note>
          <note>
            Herr talman! Det är helt klart att bötesbeloppet är en stor engångssumma.
            Sedan utfaller dagsböter om vi inte inför detta bindande direktiv.
            Det är ett niosiffrigt belopp, och detta kommer att fastställas
            av EU-domstolen.
          </note>
          <note>
            Vi är förpliktade att införa direktivet. Så är det. Direktivet
            finns här och nu. Oavsett kommissionens utredning och utvärdering
            av direktivet är vi förpliktade att införa det. Varje dag som
            vi fördröjer införandet tvingas vi betala böter.
          </note>
          <note>
            Jag frågar igen: Är det verkligen rimligt att skicka denna nota
            till skattebetalarna när vi till syvende och sist ändå kommer
            att tvingas införa direktivet?
          </note>
          <note>
            Vi vet alla att det finns olika diskussioner i Europa om utvärderingen.
            En del vill gå längre. De vill ha längre lagringstid och vill
            att fler uppgifter ska lagras. Andra vill inte det, utan vill
            någonting annat. Vi vet inte var detta kommer att landa. Det hela
            kommer att förhandlas fram i parlamentet och i ministerrådet,
            så det kommer att ta lång tid. Under denna tid är det någon som
            ska betala dessa böter i niosiffriga belopp till EU. Är det verkligen
            klokt att använda resurserna och skattepengarna på det sättet?
            Det vill jag fråga Maria Ferm, herr talman.
          </note>
          <note type="speaker">
            Anf. 6 MARIA FERM (MP) replik:
          </note>
          <note>
            Herr talman! Ulrika Karlsson säger att vi är förpliktade att
            införa direktivet i svensk lag. Jag tycker att regeringen är förpliktad
            att försvara medborgerliga rättigheter i EU och att faktiskt arbeta
            för att förändra direktivet eller att riva upp det, inte minst
            när det kommer en utredning som kommer att föreslå förändringar.
            Ett hastigt införande nu kan eventuellt innebära att det blir
            större kostnader både för staten och för branschen när man sedan
            måste göra justeringar och förändringar.
          </note>
          <note>
            Jag skulle vilja fråga hur det kommer sig att man inte har gjort
            någonting för att förändra detta under åren. Ni har själva varit
            de som har försenat lagförslaget utan att ta några initiativ.
            Som svar på en skriftlig fråga 2010 säger Beatrice Ask att förslaget
            väcker många svåra frågor kring den personliga integriteten kontra
            en effektiv brottsbekämpning och att regeringen också av detta
            skäl har valt att avvakta med genomförandet av direktivet.
          </note>
          <note>
            Hur kommer det sig att man samtidigt som man ser stora problem
            med den personliga integriteten och att detta kränker medborgerliga
            rättigheter ändå inte har gjort någonting för att förändra det?
            Jag tycker att det är dags nu. Jag tycker att regeringen ska agera
            i frågan, och jag tycker att detta år ska vara tidpunkten för
            det.
          </note>
          <note type="speaker">
            Anf. 7 JOHAN PEHRSON (FP):
          </note>
          <note>
            Herr talman! Integritet är ett viktigt begrepp. Det är också
            svårt. När vi i denna riksdag ska stifta lagar och när vi ska
            garantera rättsstaten och det öppna samhället har vi inte sällan
            en målkonflikt när det gäller just integritet.
          </note>
          <note>
            Det första integritetsintresset är att staten så långt som möjligt
            ska hålla sig borta från våra privata liv.
          </note>
          <note>
            Det andra integritetsintresset handlar om att vi på ett balanserat
            sätt ska kunna ha en effektiv brottsbekämpning, det vill säga
            bekämpa de verksamheter som vissa ägnar sig åt verksamheter som
            i grunden har som idé att förstöra livet för andra människor.
            Rättsstatsprincipen om att det är staten, och inte vi som privatpersoner,
            som bekämpar brott bygger på att staten har kraft att verkligen
            kunna skydda oss mot grova och allvarliga brott.
          </note>
          <note>
            Dessa två principer att staten ska låta oss vara i fred och att
            staten samtidigt under vissa givna förutsättningar ska kunna gripa,
            anhålla, häkta, frysa tillgångar och kontrollera bostäder och
            andra rum för den som är brottsmisstänkt måste kunna förenas.
            Det är en svår balansgång där vi riskerar att hamna i det ena
            eller andra diket.
          </note>
          <note>
            Vi har här sagt nej till vissas långtgående önskningar om allomfattande
            register på till exempel dna eller extrem trafikövervakning på
            våra vägar. Trots att det skulle ske i trafiksäkerhetens namn
            och trots att det har funnits teknisk möjlighet har vi sagt nej
            från myndighetshåll och från politiskt håll därför att det har
            gått för långt. Vi har däremot sagt ja till andra åtgärder detta
            efter en noggrann prövning där rättsäkerhetsaspekter och integritetsaspekter
            har lyfts upp och hanterats med stor respekt. Rumsavlyssning och
            buggning är sådana exempel.
          </note>
          <note>
            Fri kommunikation är en förutsättning för det öppna samhället.
            Vi har i vårt land ett omfattande skydd för yttrandefriheten och
            likaså meddelarfriheten. Allt är dock begränsat och reglerat med
            tydliga ramar. Förtal och hat får inte uttryckas hur som helst
            om vem som helst. Vissa tankar och åsikter via stämpling som övergår
            i rena förberedelser till vissa allvarliga brott är helt förbjudna.
          </note>
          <note>
            Det är noga reglerat hur staten får förbjuda eller gripa in mot
            meningsyttranden i vårt land. Sverige anses som en följd av detta
            i många internationella rankningslistor vara ett av världens mest
            öppna och fria länder. Och så ska det förbli.
          </note>
          <note>
            Staten ställer dock omfattande krav på oss medborgare. Det gäller
            arkiveringsregler, som är omfattande i näringslivet och för myndigheter,
            men också för oss vanliga människor. Det är körjournaler, kvitton
            och deklarationer som allt måste sparas. Det är tvingande. De
            måste kunna tas fram vid misstanke om brott. Då ska vi kunna visa
            upp detta. Staten kan kräva det, och vi måste verifiera. Det är
            få, som jag uppfattar det, som ser detta som svårt integritetskränkande.
          </note>
          <note>
            Trafikdata vid telekommunikation har lagrats i årtionden. Det
            har också använts i brottsbekämpning under årtionden. Den som
            misstänks för grova brott kan, som jag nämnde tidigare, gripas,
            anhållas, häktas och få sina tillgångar frysta. Personen kan skärmas
            av helt från omvärlden, och hans eller hennes hem kan genomsökas.
            Om man är misstänkt kan också ens telekommunikation historiskt
            granskas i jakten för att försöka hitta en person som har begått
            ett mycket grovt brott och förstört livet och integriteten, kanske
            för alltid, för en annan individ. Dessa åtgärder är samtliga acceptabla
            under förutsättning att de är inramade av lagstiftning och inte
            minst med spärrar mot missbruk.
          </note>
          <note>
            Herr talman! Vi diskuterar i dag om EU:s direktiv om att reglera
            just lagringen av trafikdata ska genomföras eller inte i Sverige.
            Jag tycker att vi lätt kan konstatera att vi är skyldiga att göra
            detta. Hela meningen med EU-samarbetet bygger på att vi gemensamt
            fattar beslut. Vi förhandlar, vi processar, vi får ge och ta och
            man är inte alltid helt nöjd med allting. Men vi genomför detta
            gemensamt med tanke på ett allt starkare band med Europas folk.
            Jag tycker att det är en viktig och bra tanke. Man får ge och
            man får ta i detta.
          </note>
          <note>
            Det finns dessutom ett ändamål med lagstiftningen som är relevant.
            Det finns ett behov, enligt dem som bekämpar grova brott. Då är
            slutligen frågan om det är proportionellt. Är detta proportionellt?
            Jag menar att så är fallet. Värdet av en effektivare brottsbekämpning
            överstiger den effekt som detta har på vars och ens integritet.
          </note>
          <note>
            Vi talar alltså om en obligatorisk lagring under en ytterst begränsad
            tid av vissa kontaktuppgifter i till exempel min telefonkommunikation.
            Det är uppgifter som redan i dag lagrats i årtionden. Nu föreslås
            det att dessa ska lagras särskilt i sex månader. Sedan upphör
            den här obligatoriska lagringen. Det ingen annan än brottsbekämpande
            myndigheter som får se dessa uppgifter eller begära ut dessa uppgifter
            enligt särskild lagreglering, och det får endast ske om det också
            finns misstanke om en allvarlig brottslighet.
          </note>
          <note>
            Mina frågor blir: Vari ligger den påstådda massövervakningen?
            Varifrån kommer påståendet att det skulle vara ineffektivt att
            vid misstanke om grova brott kunna söka på dessa historiska uppgifter?
            Vi vet ju att i stort sett vartenda brott föregås av omfattande
            kommunikation.
          </note>
          <note>
            Jag har inte träffat en enda person som jobbar med brottsbekämpning
            i Sverige som säger att det är fullständigt meningslösa uppgifter
            och att man inte har någon nytta av dem. Jag har inte träffat
            någon som jagar människor som förgriper sig på småbarn, inte någon
            som försöker bekämpa dem som för in knark i det här landet och
            inte någon som bekämpar terrorism som säger att detta är meningslösa
            uppgifter som man inte behöver ha. Alla säger att det är väldigt
            viktiga verktyg att vid misstanke och under särskilda regleringar
            kunna kolla trafikdata.
          </note>
          <note>
            Herr talman! Jag har stor respekt för den som känner tveksamhet
            inför den här lagstiftningen eftersom det påstås så mycket. När
            man lyssnar på vissa debattörer får man höra att det handlar om
            övervakning av minoriteter, sovjetstat och diktaturfasoner. Det
            blir lätt överord när sakligheten tryter. Fast i tider när människor
            i massor dör av frihetslängtan vore det passande att inte devalvera
            dessa begrepp, åtminstone inte om man tillhör Sveriges riksdag.
          </note>
          <note>
            Viktiga rättsprinciper om just behov, ändamål och proportionalitet
            måste följa med samhällsutvecklingen och den tekniska utvecklingen.
            Nya sätt att kommunicera kräver nya prövningar. Vissa åtgärder
            klarar de här testen när det gäller behov, ändamål och proportionalitet,
            andra gör det inte. Varje lagförslag ska prövas. Varje ny lag
            måste självfallet kunna ifrågasättas. Varje ny teknisk landvinning
            kommer med nya utmaningar och behov av en vettig reglering.
          </note>
          <note>
            Det vore orimligt om vi alla skulle tycka helt lika. Däremot
            är jag mycket förvånad över att Miljöpartiet, som vill vara medlem
            i EU, inte tar detta samarbete på större allvar. Sverigedemokraterna
            och Vänsterpartiet, som är mer nationalstatsinriktade om jag uttrycker
            mig så, kan väl obstruera och dra på oss dyra böter, miljontals
            kronor som kunde användas till helt andra saker, eftersom det
            ändå är partier som arbetar för att vi snarast ska lämna Europas
            viktigaste samarbetsforum eftersom dessa, i det här fallet, extremistpartier
            menar att Sverige är sig självt nog.
          </note>
          <note>
            Direktivet om lagring av trafikuppgifter för brottsbekämpande
            ändamål är en kompromiss mellan den totala friheten och behovet
            av reglering för att bekämpa allvarlig brottslighet. Målet är
            att människor ska känna sig trygga att kunna kommunicera elektroniskt
            medvetna om att historiska data endast ska komma till myndigheters
            kännedom, och detta under en mycket begränsad tid, nämligen sex
            månader, om man misstänks ha begått ett mycket allvarligt brott.
          </note>
          <note>
            Därmed säkerställer vi ett effektivt verktyg för att bekämpa
            grova brott över hela Europa. Det här är ett gemensamt direktiv
            eftersom man har samma problem i Frankrike, England och Tyskland.
            Överallt möter man problem med grov brottslighet som förstör integriteten
            för andra människor. Det handlar om den integritetskränkande brottslighet
            som har som affärsidé att skada människor.
          </note>
          <note>
            Herr talman! Folkpartiet liberalerna har vägt denna lagstiftning
            fram och tillbaka. Vi har testat den mot grundlag, Europarådets
            konventioner om mänskliga rättigheter och FN:s konventioner, och
            den har klarat det testet. Lagstiftningen är därvidlag vid en
            sammantagen bedömning värd att stödja.
          </note>
          <note>
            Herr talman! Därför yrkar jag bifall till reservation 5 och i
            övrigt till förslaget i betänkandet.
          </note>
          <note>
            I detta anförande instämde Gunnar Andrén, Karin Granbom Ellison
            och Roger Haddad (alla FP) samt Anton Abele, Krister Hammarbergh
            och Patrick Reslow (alla M).
          </note>
          <note type="speaker">
            Anf. 8 MARIA FERM (MP) replik:
          </note>
          <note>
            Herr talman! Det här direktivet är utan tvekan integritetskränkande.
            Det tror jag att vi båda är eniga om. Johan Pehrson framför samtidigt
            att han anser att det här är effektivt och proportionerligt.
          </note>
          <note>
            Då uppkommer vissa frågor hos mig. När man röstade om direktivet
            i EU-parlamentet var ju Folkpartiet emot direktivet. Då ansåg
            ni uppenbarligen inte att det var vare sig effektivt eller proportionerligt
            utan det var en alldeles för stor integritetskränkning. Den första
            frågan blir: När ändrade Folkpartiet uppfattning i den här frågan?
          </note>
          <note>
            Dessutom hör jag att Johan Pehrson säger att det här är uppgifter
            som lagras redan i dag. Enligt branschen är det inte så. Branschen
            sparar bara uppgifter som betalningsinformation och liknande om
            kunderna. Samtidigt säger branschen att polisen redan får det
            de behöver. De har inte hört några klagomål när de har lämnat
            ut uppgifter hittills. De systemanpassningar som regeringen föreslår
            kommer att bli otroligt kostsamma och innebära enorma förändringar
            för de företag som det gäller. Det kommer att kosta uppemot 1
            miljard kronor. Jag vill veta både när ni ändrade åsikt i frågan
            om huruvida det här är proportionerligt och hur det kommer sig
            att ni vill att företagen ska lagra uppgifter som polisen säger
            att man inte behöver.
          </note>
          <note type="speaker">
            Anf. 9 JOHAN PEHRSON (FP) replik:
          </note>
          <note>
            Herr talman! Det var några av oss som var med när det här direktivet
            förhandlades fram. Det var ett rätt omfattande innehåll i de drömmar
            som då fördes fram av de länder som ville driva detta. I Sverige
            var det Socialdemokraterna som hade regeringsmakten tack vare
            Miljöpartiet och Vänsterpartiet. Det var ni som ville ha den justitieminister
            som åkte ned till Bryssel, om ni minns det.
          </note>
          <note>
            Då var det ett enormt vitt fält som skulle täckas in. Detta lyckades
            vi i Sveriges justitieutskott smalna av kraftigt. Vi lyckades
            också få de svenska positionerna att smalna av. Liberaler i Europaparlamentet
            tyckte att de första utkasten var jättekonstiga. Sedan smalnades
            detta av. Men det blev ändå ett ganska stort spann när det gäller
            hur länge de här uppgifterna ska lagras. Jag kan tycka att det
            är ett för stort spann. Nu kan man lagra uppgifter i upp till
            två år i vissa länder och ned till sex månader. Vi i Sverige har
            valt att lägga oss på den lägsta nivån. Jag tycker att det skapar
            minst integritetsskada generellt sett. Jag tycker att det är rimligt.
            Det därför som vi kan säga ja till detta medan man i Europaparlamentet
            kunde tycka att det var en för hög nivå med upp till två år. Det
            kan vara en förklaring som även Maria Ferm borde kunna tycka är
            rimlig.
          </note>
          <note>
            När det gäller de här kostnaderna blir man lite rörd över Miljöpartiets
            engagemang för Sveriges småföretag, Telenor, Telia och andra,
            som har så svårt att genomföra det här. Finns det här kostnadstänket
            när det gäller andra saker som Miljöpartiet för fram? Det är självklart
            att all säkerhet kostar pengar. Det kostar pengar för flygbolagen,
            det kostar pengar för tågbolagen och det kostar pengar för vägtrafiken.
            Alla de pålagor som vi har för att skydda människor och skapa
            förutsättning för god säkerhet och trygghet kostar pengar. Så
            är det. Jag kan inte ifrågasätta det. Däremot ifrågasätter jag
            summan 1 miljard. Jag ifrågasätter dessutom tanken på att man
            skulle vara så oförberedd. Om de här företagen har ägnat sig åt
            någon omvärldsanalys har de ju sett att det här har varit på väg.
          </note>
          <note type="speaker">
            Anf. 10 MARIA FERM (MP) replik:
          </note>
          <note>
            Herr talman! Det är IT- och telekombolagen själva som har framfört
            att de beräknar att det kommer att kosta minst 1 miljard.
          </note>
          <note>
            Jag blir lite förundrad när Johan Pehrson nästan insinuerar att
            det inte skulle finnas några småföretag här utan bara nämner de
            allra största som Telia och Telenor. Det finns över 500 olika
            företag som det här gäller, och många av dem är väldigt små. Det
            är någonting som får mig att undra om ni från regeringshåll har
            insett vad den här lagändringen kommer att innebära.
          </note>
          <note>
            Det är många olika små företag som kommer att behöva bygga upp
            parallella system för att lagra dessa uppgifter. Och det är många
            olika personer som kommer att hantera dessa uppgifter och ska
            försöka göra det på ett säkert sätt för att senare ge dem till
            polisen. Självklart finns det problem vad gäller läckage, ekonomi
            och säkerhet.
          </note>
          <note>
            Jag skulle för det första vilja fråga Johan Pehrson om han är
            medveten om att det faktiskt är på det sättet, och för det andra,
            inte minst mot bakgrund av det, hur det kommer sig att ni vill
            hasta igenom lagen innan utvärderingen, som kommer att föreslå
            ändringar i direktivet, har kommit. Det kommer att ske på ett
            sätt som gör att det i princip är omöjligt för branschen att införa
            det till den 1 juli. De säger att det blir mycket svårt, att det
            skulle krävas minst ett år för att kunna garantera att man kan
            bygga upp systemen och lämna ut uppgifter på ett säkert sätt.
          </note>
          <note type="speaker">
            Anf. 11 JOHAN PEHRSON (FP) replik:
          </note>
          <note>
            Herr talman! Folkpartiet är mycket medvetet om att det finns
            många små företag i Sverige. Vi funderar varje morgon när vi vaknar
            hur vi kan göra livet lättare för dem. Ibland finns det dock situationer
            då vi måste sätta säkerheten för medborgarna i främsta rummet.
            Det finns situationer då vi måste införa system som kostar pengar.
          </note>
          <note>
            Vad tror Maria Ferm att kostnaden är för säkerheten på våra flygplatser,
            för de absolut minsta flygbolagen? Det är inte gratis, men det
            är värt kostnaden eftersom vi vill ha trygghet i våra kommunikationer.
            Jag känner ingen som vill flyga med en beväpnad person ombord
            på planet.
          </note>
          <note>
            Vi ska vara noga med att föra fram att reglerna om hur direktivet
            ska implementeras, det vill säga förordningsmakten, inbegriper
            fortsatta kontakter med telekomindustrin. Vi är medvetna om deras
            oro. Vi lyssnar på vartenda ord de säger om att detta är svårt
            för dem, att det är krångligt. Självfallet kommer vi att se till
            att lagstiftningen genomförs på samma sätt som för andra säkerhetsåtgärder.
          </note>
          <note>
            Det handlar inte alltid enbart om att skydda människoliv utan
            också om att skydda skatteintäkter, något som Miljöpartiet brukar
            vilja vara med på. Det kan gälla regler om att man ska ha kassaapparat,
            och vad det nu kan vara. Man har hittat övergångsregler när företaget
            sagt att de beställt apparaten men inte fått den eftersom den
            inte funnits att köpa. Då har dessa företag naturligtvis inte
            jagats och bötfällts. Samma sak kommer att gälla i det här fallet.
            Det är självklart viktigt att detta görs i samklang med telekomindustrin,
            som är en viktig del av svenskt näringsliv.
          </note>
          <note type="speaker">
            Anf. 12 JOHAN LINANDER (C):
          </note>
          <note>
            Herr talman! Nu, efter mer än sju års diskussion, är vi framme
            vid debatt och beslut i riksdagen. För mig är det ingen trevlig
            dag. För mig är det en sorglig dag nu när Sverige måste implementera
            datalagringsdirektivet i svensk lagstiftning.
          </note>
          <note>
            Dåvarande justitieminister Thomas Bodström var drivande i EU
            för att direktivet om lagring av trafikdatauppgifter skulle antas.
            Han lyckades, och i mars 2006 fattades beslut i EU. De första
            delarna skulle ha varit implementerade i svensk lagstiftning den
            15 september 2007.
          </note>
          <note>
            Från första början har vi i Centerpartiet motarbetat direktivet.
            Vi var ett av fyra partier i Sveriges riksdag som röstade mot
            det. Vi gjorde det inte för att vi inte tycker att de brottsbekämpande
            myndigheterna i sin verksamhet behöver få tillgång till trafikdatauppgifter,
            sådana som operatörerna lagrar redan i dag, för det är utan tvekan
            ett viktigt verktyg i brottsbekämpningen. Vi röstade mot förslaget
            för att vi inte vill att staten ska tvinga fram stora integritetskränkande
            databaser över hur vi kommunicerar med varandra.
          </note>
          <note>
            Detta är en djupt ideologisk fråga för Centerpartiet. Som liberaler
            vill vi inte se ett övervakningssamhälle växa fram där medborgarna
            skulle kunna kontrolleras i minsta detalj. Det finns en lång rad
            integritetsinskränkande åtgärder som är proportionella, det vill
            säga att det brottsbekämpande behovet är starkare än den kränkning
            som åtgärden innebär. Vi kan som exempel nämna hemlig telefonavlyssning
            och husrannsakan, men vi menar att datalagringen inte är proportionell.
          </note>
          <note>
            Vi förlorade frågan 2006, och direktivet antogs. Vi har dock
            i Centerpartiet fortsatt att kämpa för att datalagringsdirektivet
            ska rivas upp eller åtminstone göras frivilligt för medlemsländerna
            att genomföra. Till exempel fick vi under 2010 med oss hela den
            europeiska liberala partigruppen, som Centerpartiet tillhör, på
            att datalagringsdirektivet borde göras frivilligt för EU-länderna.
          </note>
          <note>
            Herr talman! Nu står vi med ett direktiv som jag och Centerpartiet
            skarpt ogillar, men ändå är vi tvungna att implementera det i
            svensk lag. Det är en otrevlig situation när det reella handlingsutrymmet
            har reducerats till ett enda möjligt alternativ.
          </note>
          <note>
            Det finns de som påstår att Sverige inte skulle behöva implementera
            direktivet. Det stämmer inte. EU-rätten är mycket tydlig på vad
            som gäller. Det finns inget utrymme att säga nej, vi vill inte
            ha det och därför implementerar vi det inte. Det finns även de
            som försöker argumentera för att Sverige kan strunta i att följa
            de EU-regler som vi själva varit med om att besluta och i stället
            betala oss fria. Men det är inte möjligt. Det finns inte någon
            paragraf i Lissabonfördraget som ger möjlighet att i stället för
            att implementera direktivet betala sig ur det.
          </note>
          <note>
            Vad händer då om Sverige inte antar lagen i dag och det i stället
            blir en bordläggning av frågan i ett år? Kommissionen har varit
            mycket tydlig i sin kommunikation. Kommissionen avvaktar nu riksdagens
            beslut, men om det blir en minoritetsbordläggning kommer kommissionen
            på sitt möte den 6 april att stämma Sverige inför EU-domstolen.
          </note>
          <note>
            Då handlar det inte, vilket framförts i den mediala debatten
            inför denna kammardebatt, om att EU-domstolen ska säga om Sverige
            har gjort rätt eller fel, utan då handlar det om att fastställa
            vilket bötesbelopp, vitesbelopp, Sverige ska bli skyldigt att
            betala.
          </note>
          <note>
            Hur dyrt det skulle bli för Sverige vet vi inte exakt i dag.
            Men om vi tittar på praxis det har ju vid ett antal tillfällen
            hänt att den typen av böter dömts ut kan vi konstatera att det
            handlar om ungefär 5 miljoner euro som en engångsbot, det vill
            säga ungefär 45 miljoner svenska kronor, och ungefär 45 000 euro
            per dag i vite, det vill säga ungefär 400 000 svenska kronor.
            Det gör ungefär 150 miljoner kronor på ett år. De är troliga belopp
            om man tittar på hur praxis varit tidigare. Domstolen kan också
            komma fram till att den överträdelse Sverige gjort är en grövre
            överträdelse, och i så fall är det fråga om helt andra belopp.
            Då kan det handla om mer än en halv miljard kronor på ett år.
          </note>
          <note>
            Trots detta finns det de som säger att de vill minoritetsbordlägga
            frågan, och till och med yrkat på det i kammaren, och på så sätt
            medvetet skapa en situation där Sverige tvingas betala dessa böter
            och viten till EU. Jag har svårt att förstå det resonemanget av
            flera skäl.
          </note>
          <note>
            För det första tycker jag att vi som riksdagsledamöter, som fått
            makten att fatta beslut som direkt kan påverka skattebetalarna,
            ska vara rädda om medborgarnas pengar. Vi ska vara väldigt försiktiga
            med hur vi beslutar att använda medborgarnas pengar. Ska vi skicka
            i väg 150 miljoner kronor, eller kanske till och med 500600 miljoner,
            till EU? Det är oerhört mycket pengar. Det är det som Miljöpartiet
            och Vänsterpartiet förordar. Det gör mig sorgsen, för jag tycker
            att vi ska ha större respekt för medborgarnas pengar.
          </note>
          <note>
            För det andra är det, även principiellt, en orimlig hållning
            att säga att Sverige ska strunta i att följa gemensamma EU-regler
            och i stället betala böter och vite. Skulle det vara okej om en
            ekonomiskt oberoende person i vårt land sade att han eller hon
            struntar i att följa de lagar som enbart ger bötesstraff eftersom
            han eller hon har råd att betala böterna? Är det lämpligt att
            medborgare, eller för den delen länder, medvetet inte följer demokratiskt
            fattade regler och i stället försöker köpa sig fria?
          </note>
          <note>
            För det tredje finns det ingen möjlighet att i längden köpa sig
            fri. Skyldigheten att följa EU-reglerna om att implementera direktiv
            i nationell lagstiftning finns kvar oavsett hur mycket böter och
            vite vi betalar. Dessutom kan vi räkna med att vitesbeloppet ökar
            med tiden.
          </note>
          <note>
            Kostnaden som Maria Ferm hänvisar till och som är mycket osäker
            kommer att finnas kvar. Den skjuts bara på framtiden, och under
            tiden får vi betala vite i mångmiljonklassen.
          </note>
          <note>
            Herr talman! Det är väldigt enkelt att sitta i opposition och
            tycka det ena eller det andra utan konsekvensbeskrivningar. Miljöpartiet
            och Vänsterpartiet är vana vid att lägga fram förslag utan att
            det egentligen får någon större betydelse för vilka beslut vi
            fattar här i riksdagen. Sverigedemokraterna är av ganska naturliga
            skäl inte vana vid att ta ansvar över huvud taget.
          </note>
          <note>
            I dag är det inte så enkelt. I dag är det allvar. I dag är det
            Miljöpartiet, Sverigedemokraterna och Vänsterpartiet som bestämmer
            hur vi ska använda hundratals miljoner kronor. Ska pengarna användas
            till att bekämpa brott, att vidta klimatåtgärder, att utföra underhåll
            på våra järnvägar eller något annat, eller ska vi betala pengarna
            direkt till EU som böter eller vite?
          </note>
          <note>
            I det här fallet är det ni som bestämmer. Det är ni som tar ansvaret.
            Det är ni som ska stå framför svenska folket och säga att ni föredrog
            att skicka pengarna till EU. Det gäller inte minst er i Sverigedemokraterna,
            som efter valet sade att ni skulle vara ett ansvarsfullt parti
            i Sveriges riksdag. Nu har ni faktiskt ansvaret. Var beredda att
            ta det, och var beredda att stå för ert beslut!
          </note>
          <note>
            Det finns mycket mer att säga, till exempel om oppositionens
            ändring av lagförslaget, så att föreskrifter som regeringen meddelar
            ska underställas riksdagen snarast. Vi skulle också kunna diskutera
            lagring i eller utanför Sverige. Men jag ser, herr talman, att
            tiden går, och därför får jag återkomma till detta i mina repliker.
          </note>
          <note>
            Jag vill därför avsluta med att säga att detta är en jobbig dag.
            Vi står här med ett lagförslag som jag inte alls skulle vilja
            rösta för. Ändå finns det inget annat rimligt och möjligt alternativ.
          </note>
          <note>
            För snart 500 år sedan, år 1517, satte biskop Hans Brask sitt
            sigill på ett beslut om att avsätta ärkebiskop Gustav Trolle.
            Han ville inte göra det, men han var skyldig att göra det. Därför
            smög han in en liten lapp i sitt sigill. Jag kan tänka mig hur
            biskop Brask kände sig den dagen: Härtill är jag nödd och tvungen.
          </note>
          <note type="speaker">
            Anf. 13 MARIA FERM (MP) replik:
          </note>
          <note>
            Herr talman! Först och främst skulle jag vilja säga att jag har
            full förståelse för att Johan Linander tycker att detta är en
            sorgedag, och jag har såklart stort förtroendet för att jag tror
            att du tycker att integritetsfrågorna är viktiga och att du tycker
            att direktivet är dåligt.
          </note>
          <note>
            Men jag invänder ändå mot att du anser att detta är den enda
            vägen att gå. Jag tycker faktiskt inte att så är fallet. Det finns
            flera andra alternativ. Som medlemsstat i EU finns det såklart
            direktiv som vi måste genomföra. Detta är ett sådant. Men jag
            tycker inte att vi bara så där ska ge upp kampen för att försöka
            riva upp det eller omförhandla det. Jag anser att regeringen under
            året bör göra allt i EU för att omförhandla eller riva upp direktivet.
            Det är faktiskt en annan väg att gå som också är möjlig.
          </note>
          <note>
            Ni som är motståndare till direktivet befinner er inte bara i
            en hopplös situation där ni måste genomföra ett direktiv, utan
            ni befinner er i regeringsställning. Ni kan be regeringen att
            med alla medel försöka omförhandla eller riva upp direktivet.
            Men det är något som ni inte har gjort, utan i stället har ni
            bara skjutit det på framtiden och väntat tills riksdagsvalet var
            förbi för att undvika debatt och därefter hastigt lagt fram en
            proposition om detta.
          </note>
          <note>
            Jag skulle vilja fråga hur det kommer sig att ni inte vill agera
            i EU för att omförhandla och riva upp direktivet, om ni är motståndare
            till det.
          </note>
          <note type="speaker">
            Anf. 14 JOHAN LINANDER (C) replik:
          </note>
          <note>
            Herr talman! Först och främst kan jag inte låta bli att kommentera
            Maria Ferms något dubbla budskap om vad som har tagit lång tid
            och att regeringen har haft gott om tid och skjutit på beslutet
            men att det i slutändan ändå är ett förhastat beslut. Det känns
            inte riktigt som om det går ihop. Man kanske får bestämma sig
            för om man tycker att det har tagit för lång tid eller för kort
            tid. Då blir logiken lite rimligare.
          </note>
          <note>
            När det gäller vad vi gör för att förändra direktivet: Centerpartiet
            har drivit frågan. Vi driver den i Europaparlamentet genom vår
            ledamot där Lena Ek. Vi har genom den liberala partigrupp som
            Centerpartiet tillhör fått med oss hela den liberala gruppen på
            att direktivet borde förändras så att det kan göras frivilligt
            för medlemsländerna att genomföra.
          </note>
          <note>
            Maria Ferm har fel när hon säger att vi inte skulle ha gjort
            något för att förändra. Vi i Centerpartiet har jobbat och fortsätter
            att jobba aktivt.
          </note>
          <note>
            Det är intressant att Maria Ferm konstaterar att Sverige måste
            genomföra direktivet. Det är en bra början. Men att sedan säga
            Vi måste göra det, men vi tänker inte göra det innebär att logiken
            brister. Måste vi genomföra det så måste vi genomföra det, och
            då gör vi det. Men det betyder inte att vi sedan slutar att påverka
            för att förändra direktivet.
          </note>
          <note>
            Det är en utvärdering som kommer. Vi vet båda två att EU-processen
            är ganska trög. Men i den processen kommer vi från Centerpartiets
            sida givetvis att göra allt vi kan för att förändra direktivet,
            och i den bästa av världar blir det förändring i vår riktning.
            Men vi ska vara medvetna om att många EU-länder har åsikter som
            går precis stick i stäv med det Maria Ferm, Miljöpartiet, jag
            och Centerpartiet tycker.
          </note>
          <note type="speaker">
            Anf. 15 MARIA FERM (MP) replik:
          </note>
          <note>
            Herr talman! Det är positivt att Centerpartiet vill att det ska
            vara frivilligt att genomföra direktivet. Ifall det i eftermiddag
            blir en minoritetsbordläggning när vi röstar om detta hoppas jag
            att ni tar tillfället i akt att driva förslaget på EU-nivå, att
            göra det frivilligt för medlemsländerna att införa direktivet
            eller inte. Det tycker jag låter som en rimlig linje att hålla,
            och jag hoppas att ni kan få med er regeringen på det.
          </note>
          <note>
            När det gäller EU-direktiv finns det såklart situationer där
            man måste införa direktiv. Men det jag menar är att vi inte kan
            införa direktiv som så allvarligt inskränker grundläggande rättigheter
            utan att ha gjort allt för att stoppa det. Men det har inte den
            här regeringen gjort.
          </note>
          <note>
            Det kanske låter lite som både och när jag säger att frågan både
            har skjutits upp och är framhastad, men det är precis vad som
            har hänt.
          </note>
          <note>
            Under flera år har regeringen i stället för att införa direktivet
            varit passiv och skjutit beslutet på framtiden. Man har inte agerat
            för att förändra direktivet på något sätt och har inte försökt
            lyfta upp frågor om till exempel frivillighet i EU. Man har bara
            skjutit upp beslutet. Därför är vi nu i en situation där Sverige
            till och med skulle kunna få böter. Man har inte gjort något för
            att förändra det.
          </note>
          <note>
            Men direkt efter valet 2010 lade man fram en proposition om att
            införa direktivet. Det har gått väldigt snabbt. Branschen har
            inte haft tid att förbereda sig. Det beslut som vi ska ta i dag
            kommer dessutom precis innan EU ska presentera en utredning om
            justeringar och förändringar. Det är väldigt svårt för mig att
            förstå varför man så snabbt vill införa direktivet nu, i stället
            för att i EU försöka förändra det och till exempel, som du föreslår,
            göra det frivilligt.
          </note>
          <note type="speaker">
            Anf. 16 JOHAN LINANDER (C) replik:
          </note>
          <note>
            Herr talman! Maria Ferm kryper från hur verkligheten ser ut.
            Därför blir det väldigt besvärligt att debattera.
          </note>
          <note>
            Kommissionen säger inte: Sverige kan vänta med att genomföra
            direktivet lite till och avvakta utvärderingen och den process
            som i normalfallet tar ett eller ett par år vi tänker inte ge
            er böter eller viten. Så är ju inte fallet!
          </note>
          <note>
            Fallet är att vi vet exakt vilket datum det gäller. Den 6 april
            kommer kommissionen att ha ett sammanträde, och om vi här i dag
            inte fattar beslut om att lagen ska börja gälla senare i år, då
            kommer kommissionen att vända sig till EU-domstolen, och böter
            och viten som Sverige är skyldigt att betala kommer att utdömas.
          </note>
          <note>
            Det är ni som är ansvariga för det. Det är ni som tänker rösta
            för en minoritetsbordläggning. Det är ni som är skyldiga till
            att man då tvingar svenska folket att genom sin skattsedel betala
            150 miljoner kronor eller kanske, i värsta fall, 500600 miljoner
            kronor i böter och vite. Det är pengar som ska tas från svenska
            folket. Ni säger: Ja, vi vill hellre ha minoritetsbordläggning.
            Vi vill avvakta. Vi vet inte om det kommer att innebära någonting
            i det långa loppet. Men vi väljer det alternativet, och vi skickar
            räkningen direkt till svenska folket.
          </note>
          <note>
            Det är ni ansvariga för. Det tycker inte jag är ett ansvarsfullt
            sätt att hantera den makt som har givits svenska riksdagen. Vi
            i riksdagen måste vara så försiktiga det bara går med medborgarnas
            pengar. Jag tycker inte att man ska använda svenska folkets pengar
            på detta sätt. Det finns bättre sätt än att skicka dem direkt
            till EU i form av böter och vite.
          </note>
          <note type="speaker">
            Anf. 17 KENT EKEROTH (SD):
          </note>
          <note>
            Herr talman! Sverigedemokraterna börjar med att yrka bifall endast
            till reservation 2 för att göra det väldigt tydligt att det är
            den reservationen som vi vill se tillgodosedd.
          </note>
          <note>
            Vi gläder oss åt den debatt som trots allt har förts den senaste
            tiden rörande datalagringsdirektivet, där jag väl får säga att
            Sverigedemokraterna har varit i visst fokus. Nu har inte allt
            som sagts varit sakligt, korrekt eller relevant, för den delen,
            från motståndarsidan. Men debatt har förts, och svenska folket
            har i högre utsträckning än vad som ofta är fallet kunnat ta ställning
            till förslaget, och det är något som gynnar alla, oavsett vilken
            hållning man har.
          </note>
          <note>
            Angående debatten har det framkommit ett par saker som vi skulle
            vilja rätta till. Vi har bland annat blivit anklagade för att
            vilja göra Sverige till en bananrepublik genom att göra oss skyldiga
            till utpressning, vilket är lite komiskt i sig, och detta enbart
            för att vi anser att känsliga uppgifter om alla svenska medborgare
            ska lagras på svensk mark.
          </note>
          <note>
            Jag ska börja med att titta på det där lite grann. Redan i dag
            finns det sju länder som har ett förbud mot att lagra trafikuppgifter
            utanför landets gränser. Det är således inget konstigt eller kontroversiellt
            med det förslaget. Tvärtom är detta enligt Post- och telestyrelsen
            en av de vanligaste invändningarna och en av de vanligaste regleringar
            som man har gällande det här direktivet. Skälen till detta är
            precis det som Advokatsamfundet och Säpo har anmärkt på, nämligen
            att känsliga uppgifter om landets medborgare som lagras hos främmande
            makt drabbar individens rättssäkerhet, och det kan även vara ett
            hot mot rikets säkerhet.
          </note>
          <note>
            Precis alla trafikuppgifter kommer att lagras, även justitieministerns
            och statsministerns. Ligger det verkligen i Sveriges intresse
            att de här uppgifterna ska placeras på främmande mark? Det är
            även en fråga om rättssäkerheten för Sveriges medborgare. Man
            skulle ju kunna tänka sig att man vid ett införande av en lagstiftning
            som registrerar alla medborgares dagliga kommunikationer skulle
            vara lite återhållsam i sitt tillvägagångssätt, men så verkar
            inte vara fallet.
          </note>
          <note>
            Om lagring sker utomlands komplicerar det en redan väldigt komplicerad
            situation. Det försvårar för kontrollmyndigheten att säkerställa
            att allt går rätt till. Det komplicerar för individen i det fall
            dennes uppgifter missbrukats och en rättslig prövning blir aktuell.
          </note>
          <note>
            Nu vet vi att Alliansen och övriga partier har varit negativt
            inställda till direktivet i sig inte minst hörde vi Centerpartiet
            här i debatten tidigare. Men nu känner man sig pressad. Man har
            skjutit upp ärendet i tre fyra års tid. Detta är som sagt förståeligt,
            men att göra en dålig sak sämre är däremot mindre förståeligt.
            Frågan är varför man är så benägen att tillåta lagring av känsliga
            uppgifter hos främmande makt. Vad exakt har Sverige att vinna
            på det?
          </note>
          <note>
            Vi sverigedemokrater har hela tiden varit väldigt tydliga med
            att vi är beredda att ta ansvar för Sverige och i sann demokratisk
            anda sätta oss ned och förhandla med regeringen och med allianspartierna.
            Detta kan inte ha undgått någon under den senaste debattiden.
          </note>
          <note>
            Vi har, som framgått, ställt ett par krav på vissa punkter. Men
            i det här anförandet yrkar jag bara på ett av dem. De andra är
            vi villiga att bortse från. Men just frågan om lagringen utomlands
            är viktig för oss. Detta är inte utpressning, utan det är demokratiska
            spelregler som vi alla följer. Regeringen har valt att inte lyssna
            på det örat. Det framstår nästan som att det är viktigare för
            regeringen att känsliga uppgifter om svenskar lagras hos främmande
            makt än att förhandla om situationen det handlar om ett förslag
            där vi de facto ligger ganska nära varandra.
          </note>
          <note>
            Bollen har hela tiden legat hos regeringspartierna, och de har
            fortfarande chansen att i dag få igenom det här direktivet utan
            böteskrav. Kl. 16 i eftermiddag kan de rösta för reservation nr
            2 och få igenom detta, slippa böteskrav och slippa all den oro
            som de verkar känna. Bollen ligger hos regeringen. Den har gjort
            det och gör det fortfarande i dag.
          </note>
          <note>
            Men beskeden vi fått hittills är att de inte kommer att förhandla
            med oss, att de inte kommer att stödja det här förslaget. Då finns
            det ingen annan utväg än att ställa sig bakom en minoritetsbordläggning
            och skjuta upp förslaget i tolv månader. Detta har vi också hela
            tiden varit väldigt tydliga med.
          </note>
          <note>
            Det finns, som sagt, flera orsaker. Det handlar om den fullständiga
            oviljan från regeringspartierna att förhandla. Men det har också
            att göra med, som vi poängterade i vår motion, att kommissionen
            skulle ha kommit med en utvärdering redan i september 2010. Sedan
            blev det januari 2011, och nu ska den komma någon gång i vår.
          </note>
          <note>
            Post- och telestyrelsen har i en rapport från januari delgivits
            ett preliminärt besked från kommissionen. Här framgår att direktivet
            i stora delar ska skrivas om, bland annat när det gäller lagringstid,
            vilka aktörer som får lagra trafikuppgifterna, vilken brottslighet
            som ska bekämpas samt uppkomna kostnader och hur de ska fördelas.
            Med detta i åtanke finns det väl goda skäl att invänta utvärderingen.
          </note>
          <note>
            Samtliga företrädare för allianspartierna hittills har tagit
            upp det här med kostnader. Som jag var inne på är bollen hos regeringen.
            Den är hos allianspartierna. Man kan undvika böteskrav redan i
            dag genom att rösta för reservation 2. Då går det här igenom.
            Det är ert ansvar. Kom inte och skyll på någon annan när ni har
            väntat med det här i ett visst antal år! Och ni tog upp det här
            efter valet för att ni ville slippa den debatten inför valet.
          </note>
          <note>
            Inledningsvis fick vi en fråga om var de här miljonerna, om det
            är 100 miljoner eller om det är 150 miljoner, ska tas från. Det
            sades att det är oansvarigt att få de här kostnaderna att uppkomma.
            Jag har ett förslag var ni kan ta detta från. Ni kan ta det från
            den totalt galna migrationsöverenskommelse som ni gjorde inom
            Alliansen med Miljöpartiet, där ni väljer att i stället slänga
            23 miljarder på kriminella, alltså illegala invandrare. Ta pengarna
            därifrån i stället och kom sedan och prata om att vara oansvarig!
          </note>
          <note>
            150 miljoner utgör 0,02 procent av Sveriges statsbudget för 2011.
            Det är inga fantasisummor vi pratar om. 150 miljoner ska man inte
            förakta. Men å andra sidan föraktar ni 3 miljarder, som ni lägger
            på kriminella människor i det här landet, alltså illegala invandrare.
            0,02 procent, 150 miljoner kronor, är mindre än vad det skulle
            kosta att införa datalagringsdirektivet. Det är antagligen mycket
            mindre. Det är ingen stor summa i sammanhanget. Det är kanske
            den kostnaden vi måste ta för att regeringen är oansvarig nog
            att inte gå oss till mötes i en fråga om att lagra det här i Sverige.
            Då är det en mindre kostnad.
          </note>
          <note>
            Sedan finns alltid alternativet att inte bara böja sig bakåt
            för EU varenda gång EU säger någonting. Mig veterligen finns det
            andra länder som har fått böteskrav men som har struntat i det.
            Jag är inte helt säker på att Sverige varenda gång EU säger någonting
            bara ska gå med på det, utan vi måste på något sätt stå upp för
            det vi vill i det här landet, och det finns fortfarande möjlighet
            att göra det.
          </note>
          <note>
            Allianspartierna kan, som sagt, fortfarande rösta ja till vår
            reservation nr 2 i eftermiddag och få igenom direktivet mycket
            enkelt. Men vi får väl se om allianspartierna i stället av någon
            anledning prioriterar att lagra uppgifterna i ett annat land.
            I så fall får det ses som en väldigt konstig prioritering.
          </note>
          <note>
            I detta anförande instämde Thoralf Alfsson (SD).
          </note>
          <note type="speaker">
            Anf. 18 JOHAN PEHRSON (FP) replik:
          </note>
          <note>
            Herr talman! Med handen på hjärtat hjärtat sitter till vänster
            på kroppen måste väl Kent Ekeroth ändå känna att detta är att
            gå något långt.
          </note>
          <note>
            Vi har hört vad du har sagt. Vi har hört att du vill att vi ska
            tvinga Sverige att bli ett mer slutet land, att vi ska lagra alla
            dessa uppgifter i Sverige. Vi ska inte lita på Norge. Vi ska inte
            lita på Finland. Vi ska isolera Sverige. Vi kan inte lita på så
            kallade utlänningar.
          </note>
          <note>
            Ja, så tycker du. Och vi tycker inte som du. Du kräver att vi
            ska förhandla om detta. Ja, vi kan förhandla nu. Du säger ditt
            krav. Och vi tycker inte som du. Ja, då har vi förhandlat.
          </note>
          <note>
            Men du är alltså beredd att med denna mer nationalisolerande
            ingång i politiken se till att vi skickar iväg kanske 100150 miljoner
            till Bryssel utan att få någonting igen. Vet du hur många undersköterskor
            det är? Vet du hur många människor som du slänger bort, som skulle
            kunna vara extra händer i vården eller extra händer i skolan,
            genom att du ska demonstrera en, tycker jag, ganska omogen inställning?
          </note>
          <note>
            Jag försöker lyssna på allt du säger med största respekt, men
            det är väl klart att när du tycker att vi inte kan lita på Finland
            och Norge, fast Sverige är ett internationellt land med mängder
            av internationella företag, är åsikten att de helt plötsligt ska
            samla ihop alla sina databaser och sätta dem i Sverige något som
            jag känner kommer från månens baksida.
          </note>
          <note>
            Jag lyssnar, och jag förklarar varför det inte funkar. Det är
            nästan helt omöjligt. De regler som finns gäller och står att
            läsa innantill i propositionen. Reglerna gäller också för den
            här typen av uppgifter. Den där typen av barnslig utpressning
            kostar nu svenska skattebetalare mängder av miljoner som Kent
            Ekeroth personligen åker med till Bryssel och vräker utanför Europarlamentet
            och Europadomstolen. Det är ditt ansvar, och det är oansvarigt.
          </note>
          <note type="speaker">
            Anf. 19 KENT EKEROTH (SD) replik:
          </note>
          <note>
            Herr talman! Jag tycker att det är ett lite roligt ställningstagande
            vi får höra här. Det är inte bara vi som säger detta. WP29, alltså
            Data Protection Working Party i EU, har representanter från alla
            medlemsstaters datainspektioner samt medlemmar från kommissionen.
            I sin egen rapport har de granskat införande av datalagringsdirektivet.
          </note>
          <note>
            De var minst sagt kritiska. De säger bland annat så här: Direktivet
            är implementerat på väldigt olika sätt i olika medlemsstater,
            särskilt vad avser kraven om säkerhetsåtgärder för lagrade uppgifter.
            Resultatet är att det finns mycket olika nivåer av skyddsåtgärder
            för att skydda uppgifterna.
          </note>
          <note>
            Vi har andra rapporter från svenska medier som säger att om man
            ska ha krypterade data finns det vissa länder som kräver att man
            lämnar ut krypteringsnyckeln och så vidare. Säkerheten är alltså
            ifrågasatt i andra länder. Dessutom finns det olika former av
            korruption, och det är frågan om rättsstaten.
          </note>
          <note>
            Då blir frågan: Vet regeringen något som de här organen inte
            vet? Vad är poängen med att lagra data utomlands? Vad är det som
            är så viktigt att ni vill skicka notan 150 miljoner kronor till
            EU, för det är det som det handlar om? Det kan vara mycket enkelt:
            Ni tar beslutet senare i eftermiddag om att lagra uppgifterna
            i Sverige. Då blir det inga böteskrav från EU.
          </note>
          <note>
            Varför är det så viktigt för er att lagra data utomlands? Säpo
            motsätter sig det. Advokatsamfundet motsätter sig det. Organ i
            EU motsätter sig det. Varför vill ni skicka i väg 150 miljoner?
            Prata inte om att vara oansvarig med pengar; det är ni som vill
            skicka 3 miljarder till kriminella invandrare.
          </note>
          <note type="speaker">
            Anf. 20 JOHAN PEHRSON (FP) replik:
          </note>
          <note>
            Herr talman! Om du har något hjärta, Kent Ekeroth, sitter det
            till vänster. Försök känna efter, det är inte säkert att du hittar
            något.
          </note>
          <note>
            Jag tycker att detta är uppseendeväckande. Jag vill att Kent
            Ekeroth redogör för i vilka länder Sverige i dag har telekommunikationsuppgifter
            lagrade. De här företagen gör detta i dag. Vilka länder är osäkra?
            Börjar du prata om Libyen eller så ska jag vara beredd att lyssna,
            men jag vill höra vilka länder det gäller och på vilken grund.
          </note>
          <note>
            Din åtgärd innebär att svenska företag inte heller på andra områden,
            utgår jag ifrån, ska kunna ha kommunikationsuppgifter som rör
            kunder och leverantörer utomlands. Ni verkar ju ha en näst intill
            sjuklig misstänksamhet mot andra länder. Vad är det för fel på
            att Telenor har uppgifter i Norge? Jag kan faktiskt inte förstå
            detta. Jag tycker att det verkar jättekonstigt.
          </note>
          <note>
            Vi har ett behov av att samarbeta med andra. Vi har en fri ekonomi
            där svenska exportföretag bygger välståndet i det här landet,
            och det välstånd som skrapas in genom att människor går och jobbar
            leder till skattepengar. Nu ska Kent Ekeroth och Sverigedemokraterna
            ta kanske 150 miljoner och åka ned och tömma dem i Bryssel till
            ingen nytta på temat att ni ska isolera Sverige.
          </note>
          <note>
            Jag har lyssnat på argumenten, men Kent Ekeroth får ursäkta:
            Det är väldigt få som delar den uppfattningen.
          </note>
          <note type="speaker">
            Anf. 21 KENT EKEROTH (SD) replik:
          </note>
          <note>
            Herr talman! Som jag sade i mitt anförande jag vet inte om Johan
            Pehrson lyssnade är det inte väldigt få som delar den här synen.
            Enligt Post- och telestyrelsen är detta den vanligaste regleringen
            hos de länder som har infört direktivet. Det finns sju andra länder
            som har gjort det, så det är inget ovanligt. Hörde inte Johan
            Pehrson vad jag sade tidigare? Det är den vanligaste regleringen
            ute i Europa och har inte med någon sjuklig misstänksamhet att
            göra.
          </note>
          <note>
            De uppgifter som i dag lagras utomlands lagras av affärsmässiga
            skäl. Det är abonnemangsuppgifter och samtalsspecifikationer så
            att företaget kan debitera rätt och kunden kan se att det blir
            rätt. Dessa uppgifter raderas när det inte finns några affärsmässiga
            skäl att spara dem.
          </note>
          <note>
            Som alla vet handlar det inte om att lagra uppgifter för brottsbekämpande
            myndigheters räkning. Dessutom ställs det i regeringens förslag
            krav på att lagra sådant som i dag inte lagras, i alla fall inte
            på det systematiska sätt som lagförslaget kräver. Det jämför äpplen
            med päron, och det finns inget samband med detta.
          </note>
          <note>
            Om det nu skulle vara så att även detta var negativt finns det
            inga som helst skäl att göra en dålig sak värre. Två fel gör inte
            ett rätt, som man säger.
          </note>
          <note>
            Anf. 22 ULRIKA KARLSSON i Uppsala (M) replik:
          </note>
          <note>
            Herr talman! Nu har det blivit väldigt tydligt att Sverigedemokraterna
            avser att missbruka den konstitutionella rätten som vi har om
            bordläggning för att utpressa regeringen till förhandlingsbordet.
          </note>
          <note>
            För några dagar sedan läste jag i Expressen en artikel där ni
            säger att datalagring är ett viktigt verktyg inom brottsbekämpningen,
            oavsett EU:s direktiv. Vi är dock inte nöjda med regeringens förslag
            och har därför öppnat upp för förhandlingar kring fyra punkter,
            säger ni.
          </note>
          <note>
            Dessa punkter har varit tillsynsmyndighetens rapportering till
            riksdagen, ny straffbestämmelse om grovt dataintrång, en lagringstid
            om ett år och lagring av trafikuppgifter utanför Sverige. Dessa
            fyra punkter gick man fram med.
          </note>
          <note>
            I betänkandet har Sverigedemokraterna reserverat sig på tre av
            dessa fyra punkter, eftersom tillsynsmyndigheten redan kommer
            att rapportera till riksdagen. Det var alltså uppfyllt redan i
            propositionen.
          </note>
          <note>
            Dessutom har vi i betänkandet på inget sätt stängt dörren till
            att införa en ny straffbestämmelse om grovt dataintrång, men det
            fanns inte tillräckligt underlag för att införa en sådan bestämmelse
            i detta skede.
          </note>
          <note>
            Av de fyra punkterna har man alltså fått igenom en och nästan
            en till, det vill säga två punkter.
          </note>
          <note>
            Om då Sverigedemokraterna har någon heder borde man ju inte rösta
            för en eventuell vilandeförklaring och skicka notan på mångmiljonbelopp
            till skattebetalarna bara för att man är så sugen på att förhandla
            med regeringen.
          </note>
          <note type="speaker">
            Anf. 23 KENT EKEROTH (SD) replik:
          </note>
          <note>
            Herr talman! Vi hade fyra punkter, och det är en av dem som blivit
            tillgodosedd. Kravet på ny bedömning av olaga dataintrång till
            exempel är inte tillgodosett. Kravet angående en lagringstid på
            ett år har inte heller blivit tillgodosett. Jag vet inte riktigt
            vad du pratar om, Ulrika Karlsson. Givetvis är inte heller kravet
            om att lagra i Sverige vilket vi har fört fram i alla debattartiklar
            och i alla uttalanden vi har gjort tillgodosett. Det är det som
            är det viktigaste för oss.
          </note>
          <note>
            Det är, kan jag tycka, en till synes liten förändring i jämförelse
            med ert förslag. Jag tycker inte att det borde stå i motsats till
            vad allianspartierna eller regeringen tycker. Det borde vara väldigt
            enkelt för er att tillgodose det här kravet som uppenbarligen
            är det vanligaste ute i Europa av alla länder som infört det här.
            Det är alltså inget konstigt.
          </note>
          <note>
            Vad regeringen nu gör är att säga nej till den reglering som
            är vanligast ute i Europa och därmed ådra sig böteskrav från EU
            på 100 eller 150 miljoner. Det är en oansvarig politik.
          </note>
          <note>
            Det roliga här är att ni fortfarande har chansen i eftermiddag
            att slippa hela den diskussionen genom att rösta ja till reservation
            2. Men det kommer ni säkert inte att göra, för det har gått prestige
            i detta för er, mer än någonting annat inte minst när det gäller
            att förhandla med Sverigedemokraterna, vilket verkar vara tabu
            för er.
          </note>
          <note>
            Vad ni i stället gör är att skicka böteskrav från EU till Sverige
            på 100150 miljoner kronor. Men oansvarighet med pengar har vi
            som sagt sett i den fantastiska migrationsuppgörelsen med Miljöpartiet,
            där ni skickar miljarder och åter miljarder till illegala invandrare,
            alltså brottslingar. Komma här och prata om att vara oansvariga
            det är det ni som är bäst på!
          </note>
          <note>
            Anf. 24 ULRIKA KARLSSON i Uppsala (M) replik:
          </note>
          <note>
            Herr talman! Det blir väldigt tydligt för mig att Sverigedemokraterna
            missbrukar den konstitutionella rätten om bordläggning i syfte
            att utpressa regeringen till förhandlingsbordet, trots att flera
            av punkterna som man lade fram från början är uppfyllda.
          </note>
          <note>
            När det gäller frågan om att inte lagra information utanför Sveriges
            gränser går den nationalprotektionistiska romantiken över styr.
            Sverigedemokraterna skrämmer upp människor om det otäcka utlandet,
            och när man gör detta har man inte förstått Internet.
          </note>
          <note>
            Internet är till sin natur ett globalt nätverk. Vi kan inte lagstifta
            bort Internet som globalt nätverk. Telenor finns i både Sverige
            och Norge och har sina servrar i Norge till viss del. Gmail lagras
            också utomlands. Hotmail lagras utomlands. Det finns en utländsk
            IT-telefonitjänst som vi använder här i landet, Skype, och som
            jag garanterar lagras utomlands. Vi har British Telecom som lagras
            i England, och vi har företag som lagrar i Norge.
          </note>
          <note>
            Servarna finns i olika länder, men likväl är det svensk lagstiftning
            som gäller för utlämnandet. Det är enbart till svenska myndigheter
            den här informationen kommer att utlämnas. När man ställer krav
            på att alla serverhallar helt plötsligt ska läggas i Sverige har
            man ju inte förstått Internet.
          </note>
          <note>
            Herr talman! Jag undrar om Kent Ekeroth över huvud taget vet
            var hans twitter lagras någonstans.
          </note>
          <note type="speaker">
            Anf. 25 KENT EKEROTH (SD) replik:
          </note>
          <note>
            Herr talman! Jag vet inte om Ulrika Karlsson hör vad jag säger.
            Jag förklarade för Johan Pehrson tidigare att det finns en skillnad
            mellan de uppgifter som nu ska lagras, vilket syftet är och hur
            de systematiseras. Jag redogjorde för det för några minuter sedan.
            Hör inte Ulrika Karlsson vad jag säger? Det är äpplen och päron.
            Det går inte att jämföra de två på det sättet.
          </note>
          <note>
            Sedan pratar Ulrika Karlsson om nationalprotektionistiska åtgärder
            och så vidare. Har du det omdömet också om övriga EU-länder som
            gör den vanligaste regleringen, som det de facto är? Har du också
            det här föga smickrande omdömet om dina kolleger ute i Europa?
            Har allianspartierna omdömet att man sluter sig mot världen och
            inte vill göra någonting med någon annan om Norge, Island och
            Schweiz också? Förolämpar ni de länderna, deras regeringar och
            deras folk på det sättet bara för att de inte är med i EU? Gäller
            det alla de länder som har reglerat på liknande sätt som om det
            bara ska lagras i Sverige? Har ni de här omdömena om dem också?
            Då kan ni gärna framföra det nästa gång ni möter dem i EU-sammanhang,
            nästa gång ni åker till Norge på statsbesök eller vad det nu är.
            Uppenbarligen har ni inte några höga tankar om Schweiz, Norge,
            Island och ytterligare sju länder i Europa. Det kan vara intressant
            för dem att veta att ni har de tankarna om dem.
          </note>
          <note type="speaker">
            Anf. 26 JOHAN LINANDER (C) replik:
          </note>
          <note>
            Herr talman! Det är tydligt att Sverigedemokraterna inte tycker
            att 150 miljoner är något större problem. Det var en väldigt liten
            del av vår statsbudget. Det kan ju bli några hundra miljoner kronor
            till, men det kanske inte heller är något att bry sig om. Jag
            har större respekt för svenska folkets pengar än så. Det blir
            onekligen något av sandlådenivå: Om ni inte förhandlar med oss
            kommer vi att skicka en faktura på minst 150 miljoner kronor till
            svenska folket.
          </note>
          <note>
            Frågan är, precis som Johan Pehrson var inne på, vad det finns
            att förhandla om. Vi tycker ju olika. Vi tycker fundamentalt olika
            i den här frågan. Varför ska vi förhandla om någonting som det
            inte finns några förutsättningar att komma överens om?
          </note>
          <note>
            Sverigedemokraterna står helt ensamma i sin reservation. Det
            finns ingen av övriga 9495 procent av Sveriges riksdag eller 329
            ledamöter som står bakom. Varför ska ni få igenom det när ni står
            för en väldigt liten minoritet?
          </note>
          <note>
            Vi respekterar att ni har en annan syn på var de här uppgifterna
            ska få lagras. Frågan är varför ni kopplar det till minoritetsbordläggningen.
            Rätten till minoritetsbordläggning handlar om skyddet av grundläggande
            fri- och rättigheter. Däri ligger inte någonting om huruvida det
            ska lagras i det ena landet eller det andra.
          </note>
          <note>
            Ni kopplar ihop två helt skilda frågor med varandra för att i
            utpressningssyfte säga: Ni måste gå med på det här, annars använder
            vi minoritetsbordläggningsreglerna, som egentligen syftar till
            någonting helt annat, för att straffa er. Men det är inte oss
            ni straffar. Det är svenska folket ni straffar, för det är till
            svenska folket ni skickar fakturan på böter och viten för hundratals
            miljoner kronor, som ni dessutom ska skicka till EU, samma EU
            som ni i alla andra sammanhang inte tycker är något vidare bra.
          </note>
          <note type="speaker">
            Anf. 27 KENT EKEROTH (SD) replik:
          </note>
          <note>
            Herr talman! Det är klart viktigt i debatten att storleken på
            bötesbeloppet sätts i relation till ekonomin. 150 miljoner kronor
            utgör ungefär 0,02 procent. Det är bra att ha det perspektivet.
          </note>
          <note>
            Sedan kan man säkert göra mycket för 150 miljoner kronor. Jag
            hoppas att allianspartierna vill göra någonting annat för dem,
            annat än såklart att lägga dem på kriminella invandrare. Man har
            uppenbarligen olika prioriteringar. Vissa vill prioritera kriminella,
            andra vill ha ett rättssäkert system för datalagring. Så kan det
            gå här i världen när man tycker olika i politiken.
          </note>
          <note>
            Vad som framgår oerhört tydligt är att det är viktigare att ge
            100 miljoner kronor till EU. Även om allianspartierna, som Linander
            säger, inte delar Sverigedemokraternas uppfattning att de här
            uppgifterna ska lagras i Sverige väljer de att göra den prioriteringen.
            Då måste man dra slutsatsen att det är viktigare att uppgifterna
            lagras utomlands för att slippa betala de 150 miljoner kronorna.
            Det är en väldigt konstig prioritering.
          </note>
          <note>
            Jag vill inte vara tjatig, men jag har sagt tidigare att vi har
            vant oss vid konstiga prioriteringar från Alliansens sida, speciellt
            när det gäller invandrarpolitiken.
          </note>
          <note type="speaker">
            Anf. 28 JOHAN LINANDER (C) replik:
          </note>
          <note>
            Herr talman! Det blir inte bättre av att du upprepar det. Det
            blir inte mer logiskt att koppla ihop två helt olika frågor, frågan
            om uppgifterna ska få lagras utomlands och minoritetsbordläggningen,
            som handlar om att skydda de grundläggande fri- och rättigheterna,
            som ni i själva verket vill kränka ytterligare lite, för ni vill
            ha ett års lagring av de här uppgifterna. Ni går precis tvärtemot
            det ni egentligen vill för att kunna sätta press på regeringen.
            Ni vill säkert inte kalla det utpressning, men det kan inte uppfattas
            på något annat sätt.
          </note>
          <note>
            Det finns inget att förhandla om, för vi tycker fundamentalt
            olika i de här frågorna. Det handlar om känsliga uppgifter. Det
            har vi varit inne på tidigare. Datalagen handlar om känsliga uppgifter.
            Men redan i dag är det så att om Kent Ekeroth, jag eller statsministern
            ringer lagras uppgifter under en viss tid. Dessa uppgifter kan
            i dag lagras någon helt annanstans. Det är så, precis som Ulrika
            Karlsson har varit inne på, att de lagras. Har Kent Ekeroth upplevt
            stora problem med detta? Jag har åtminstone inte sett några motioner
            i Sveriges riksdag hittills om att det här måste förändras.
          </note>
          <note>
            Om vi pratar om känsliga uppgifter som kanske lagras i andra
            länder är frågan om Kent Ekeroth vet var hans bank lagrar uppgifter
            om honom och hans konton. Jag har ingen kunskap om var min bank
            lagrar den typen av uppgifter. Jag använder Visakort, och därför
            kan jag misstänka att precis vad jag har köpt, i vilka affärer
            och var jag har befunnit mig också lagras. Jag är helt övertygad
            om att det inte lagras i Sverige i dag. Men jag har faktiskt inte
            upplevt några större problem med det. Jag undrar om Kent Ekeroth
            har uppfattat att det är något större problem. Om så är fallet,
            varför har vi inte sett några förslag från Sverigedemokraterna
            på det området?
          </note>
          <note type="speaker">
            Anf. 29 KENT EKEROTH (SD) replik:
          </note>
          <note>
            Herr talman! Jag säger det för tredje gången. Det finns data
            som lagras utomlands, men det görs av affärsmässiga skäl. Den
            information som ska lagras nu är mer långtgående och mer omfattande
            och kommer att systematiseras på ett sådant sätt att det finns
            anledning att lagra den i Sverige.
          </note>
          <note>
            Vi är som sagt inte ensamma. Detta finns i sju andra länder.
            Det är den vanligaste regleringen som görs. Ändå framställs det
            i debatten från allianspartierna som att det är ett förslag helt
            uppåt väggarna som kommer från ingenstans. Trots att Säpo säger
            det, trots att Advokatsamfundet säger det och trots att sju andra
            länder har gjort det menar ni att det är en jättekonstig vinkling.
            Det har man aldrig hört om innan. Ojojoj vad konstigt det är,
            trots att det är så vanligt och trots att vi har remissinstanser
            som säger det.
          </note>
          <note>
            Vi har Fortifikationsverket som också säger att det kan spela
            roll när någon pratar om molnet och molnbolag och att de kanske
            var placerade i fel land. Per Hellqvist säger att det finns nationer
            som kräver kopior på kryptonycklar och så vidare så det spelar
            ingen roll. Det är klart att det finns variationer i hur länderna
            hanterar det här, precis som WP29 har kommit fram till. Det finns
            en massa olika instanser runt om i EU som har de här farhågorna.
            Det är inget konstigt. Det är inget nytt. Det är inget som Sverigedemokraterna
            är ensamma om att tycka. Det är tvärtom det vanligaste att tycka.
          </note>
          <note type="speaker">
            Anf. 30 JENS HOLM (V):
          </note>
          <note>
            Herr talman! Teknikens utveckling ger statsmakten stora möjligheter
            att utöva kontroll över medborgarna. Bara för att en teknik finns
            betyder inte det att den måste användas. Datalagring innebär att
            alla telefonsamtal, sms, mms och e-post kommer att sparas. Gigantiska
            register och databaser kommer att byggas upp. På begäran ska polisen
            kunna få ut uppgifterna.
          </note>
          <note>
            Med register med miljontals data som handläggs av privata företag
            är risken för läckage uppenbar. Läckorna från Wikileaks visar
            tydligt att inte ens USA:s militär kan hålla känsliga uppgifter
            hemliga. Kommer då kommersiella telekomoperatörer att ha högre
            krav på säkerhets- och integritetsskydd? Förr eller senare är
            jag säker på att delar av dessa uppgifter kommer att hamna i händer
            där de inte ska vara. Vad händer då?
          </note>
          <note>
            I en snabb sökning i ett register kan ett enkelt pussel läggas
            som skapar en bild av vem en människa egentligen är: Jaha, tio
            samtal till RFSL den senaste månaden. Ett sms till en dömd brottsling.
            Vad är det här för slags människa egentligen? Det går att lägga
            pussel om uppgifterna hamnar i orätta händer, och det gör de förr
            eller senare.
          </note>
          <note>
            Allt detta gör att datalagring skapar en befogad rädsla och oro
            hos människor. Journalister kan inte längre garantera skyddet
            av sina källor. Hur påverkar det en fri journalistik? Hur påverkar
            det människornas känsla av trygghet och säkerhet när de pratar
            med medierna?
          </note>
          <note>
            Med all rätt har datalagringsdirektivet väckt en folkstorm över
            hela Europa. Människorättsaktivister, nätaktivister, journalister,
            tidningsutgivare, telekomoperatörer och andra vädjar om att inte
            införa datalagring.
          </note>
          <note>
            Enligt Europakonventionens artikel 8 ska var och en ha rätt till
            korrespondenshemlighet. Jag instämmer fullt ut med vår nuvarande
            justitieminister som tillsammans med ledamöter i justitieutskottet,
            från vänster till höger, i ett särskilt yttrande 2005 kommenterade
            datalagringsdirektivet: Det är en allvarlig kränkning av den personliga
            integriteten och de mänskliga rättigheterna. Det är helt korrekt.
          </note>
          <note>
            Europakonventionen är inte vilken text som helst. Europakonventionen
            är överordnad nationell lagstiftning, och den är också överordnad
            EU. Om vi hade haft en regering som verkligen stod upp för integriteten
            och de mänskliga rättigheterna hade vi tagit strid på EU-nivå.
            Ännu starkare blir argumentet för att ta strid för de mänskliga
            rättigheterna om vi tar i beaktande att författningsdomstolarna
            i både Rumänien och Tyskland har underkänt införandet av datalagringsdirektivet.
            För närvarande sker ingen datalagring i Rumänien och Tyskland.
            En rad andra europeiska länder har inte heller infört datalagringsdirektivet.
            Irland, Belgien, Luxemburg, Grekland, Österrike och Norge har
            inte gjort det.
          </note>
          <note>
            Det kanske viktigaste argumentet för att avvakta med ett införande
            är att kommissionen just nu håller på att utvärdera datalagringsdirektivet.
            Utvärderingen kommer inom kort. Varför då hasta fram detta nu?
          </note>
          <note>
            Jag tror att det var så här: Regeringspartierna har varit flitiga
            kritiker av datalagringsdirektivet, men snart efter det val man
            vann skyndande man sig att försöka införa det. Det tycker jag
            är att svika väljarna.
          </note>
          <note>
            Man kan också fråga sig om datalagring är ett effektivt sätt
            att bekämpa brottslighet. Anhängarna säger att datalagring verkligen
            behövs, att vi behöver registren och databaserna, att det blir
            lättare för polisen att spana på grova brottslingar. Men datalagring
            handlar om massregistrering. Alla hamnar i registren. Datalagring
            är den selektiva spaningens raka motsats. I stället för att polisen
            övervakar ett fåtal misstänkta personer ska alla medborgare trasslas
            in i statsmaktens nät av kontroll och övervakning.
          </note>
          <note>
            Redan i dag har polisen långtgående möjligheter att till exempel
            telefonavlyssna och kameraövervaka misstänkta grova brottslingar.
            Det är också en möjlighet som polisen använder sig av flitigt.
            Vi kan ta telefonavlyssningen som ett exempel. Sedan början av
            2000-talet har användandet av telefonavlyssning hos polisen femfaldigats.
            Man har gått från ungefär 200 tillstånd i början av år 2000 till
            ungefär 1 000 tillstånd de senaste åren. När polisen inkommer
            med en ansökan om telefonavlyssning är det färre än 1 procent
            av ansökningarna som avslås av åklagare. Med detta menar jag att
            polisen redan har goda möjligheter att spana på grova brottslingar.
            Lägg därtill att jag tror att polisen verkligen skulle må bra
            av en grundläggande IT- och datorutbildning för att lära sig mer
            om hur brottslighet sker på nätet. Då skulle polisen få tillgång
            till bra verktyg för att bekämpa brottslighet.
          </note>
          <note>
            Jag tycker också att det är upprörande att regeringens förslag
            till datalagringsdirektiv faktiskt går längre än vad EU kräver.
            Enligt regeringens förslag ska också missade samtal registreras
            och mobilers positioner vid samtalets slut tas upp. Det sistnämnda
            gör att alla våra mobiltelefoner blir spårsändare i statens tjänst.
          </note>
          <note>
            Angående de missade samtalen tycker jag att vi kan ta ett konkret
            exempel. Det finns faktiskt ett. Jag vet inte hur många här som
            har sett filmen Utlämnad Rendition på engelska. Den kom för några
            år sedan. Filmen bygger på en verklig händelse. Den marockanske
            medborgaren Maher Arar bodde sedan många år tillbaka i Kanada
            med sin fru och sina barn. Han var tillfälligt på semester i ett
            land i Afrika, och han blev felaktigt uppringd av en ökänd terrorist.
            Samtalet tog inte mer än ett par sekunder innan uppringaren förstod
            att han hade slagit fel nummer. När Arar mellanlandade på en flygplats
            i USA blev han genast gripen av CIA. Han blev förd till Syrien
            och svårt torterad i närmare ett års tid så att han nästan dog.
            Det här är förstås ett förfärligt fall, och ingen vill se sådana
            fall i framtiden. Men det här är ändå ett exempel på att ju mer
            data vi sparar över människor desto större är risken för felaktigheter
            och desto större är risken för läckage.
          </note>
          <note>
            Kostnaden för antingen att minoritetsbordlägga, alltså att inte
            införa datalagringsdirektivet, eller att införa datalagringsdirektivet
            från och med den 1 juli har diskuterats. Vi kan konstatera att
            införandet av datalagring kommer att kosta mycket pengar. Enligt
            regeringens proposition är det fråga om 200 miljoner kronor, men
            det är flera år gamla uppskattningar. IT- och telekomföretagen,
            som ska genomföra datalagringen, talar om närmare 1 miljard kronor
            och om en driftskostnad på över 100 miljoner kronor varje år.
          </note>
          <note>
            Vad kostar det då att vilandeförklara, att inte införa, datalagringsdirektivet?
            Vi i Vänsterpartiet bad riksdagens utredningstjänst att gräva
            lite djupare i frågan. Det går inte att säga ett exakt belopp,
            om det över huvud taget blir ett bötesbelopp men det är väl sannolikt.
            Det vi vet är att böterna kommer att börja ticka från och med
            att det kommer en dom i EU-domstolen. Än så länge har kommissionen
            inte skickat någon ansökan till domstolen om en dom, men från
            och med att kommissionen gör det kan vi räkna med att den processen
            kommer att ta ungefär sex månader. Någon gång efter sex månader
            kan böterna börja ticka.
          </note>
          <note>
            För mig är pengarna inte det viktigaste utan att det blir rätt,
            att vi står upp för grundläggande värderingar, att vi står upp
            för integritet, mänskliga rättigheter och journalisters rättigheter
            att skydda sina källor. Det är därför vi måste ta strid mot datalagringen
            på EU-nivå.
          </note>
          <note>
            Jag ser också datalagring som ett stort problem för alla de IT-
            och telekombolag som verkar i Sverige. Det är de privata företagen
            som kommer att åläggas att bygga upp registren och databaserna.
            De ska skyndsamt lämna ut uppgifter till polisen. Skyndsamt innebär
            samma dag. Det kan möjligen gå bra för stora telekombolag som
            Telia och andra, men för merparten av de ungefär 500 aktiva telekombolagen
            i Sverige kommer det att bli svårt och kostsamt.
          </note>
          <note>
            Jag undrar också var datalagringen kommer att sluta någonstans.
            Vi vet att de grova brottslingarna inte kommer att omfattas av
            detta. De kommer att se till att kommunicera på ett sätt så att
            de kan kringgå datalagring.
          </note>
          <note>
            Det finns några konkreta exempel som jag tycker att propositionen
            inte lämnar svar på. Om man till exempel e-postar från en webbsida
            blir adressaten en del av innehållet, och det är ingenting som
            kommer att lagras. Men skickar du samma mejl med ett helt vanligt
            mejlprogram till samma person lagras det. Hur fungerar det med
            alla dem som kommer att använda krypteringsprogram? Dem kommer
            man inte att kunna spåra i datalagringen. Hur fungerar det med
            att ringa med ett kontantkort? Det säger ingenting om vem som
            ringer. Hur fungerar det med öppna nätverk, som kan ha hundratals
            personer på samma IP-adress som använder det nätverket?
          </note>
          <note>
            Om datalagringen verkligen ska fungera måste man se till att
            täppa till de här kryphålen. Och då är vi där: ännu ett steg längre
            in i övervaknings- och storebrorssamhället.
          </note>
          <note>
            Jag vill passa på att yrka bifall till reservation 1 där Miljöpartiet
            och Vänsterpartiet yrkar avslag på hela detta förslag. Jag vill
            yrka avslag på den borgerliga reservationen 5 och bifall till
            utskottets förslag.
          </note>
          <note>
            Jag vill också yrka bifall till Vänsterpartiets och Miljöpartiets
            vilandeförklaring. Med en vilandeförklaring får vi ett år på oss
            att övertyga EU om att masslagring av väldigt känsliga data inte
            är modernt och inte är effektivt. I den här församlingen fattar
            vi beslut som är välgrundade, väl förberedda och genomtänkta.
            Det här förslaget är inte väl förberett, genomtänkt eller välgrundat,
            och därför ska det inte införas.
          </note>
          <note>
            I detta anförande instämde Lena Olsson (V) och Maria Ferm (MP).
          </note>
          <note type="speaker">
            Anf. 31 JOHAN PEHRSON (FP) replik:
          </note>
          <note>
            Herr talman! Man måste säga att Jens Holm och Vänsterpartiet
            ändå har en korrekt position här. Man har ju en inbyggd misstro
            mot EU. Man vill lämna EU och tycker att Sverige är sig självt
            nog. Vi ska klara oss själva och eventuellt ha en hel del bilateralt
            samarbete med andra länder. Det gäller viss handel och brottsbekämpning.
          </note>
          <note>
            I detta fall väljer man nu att säga att vi inte kan vara med
            på det här, att det är fel, att det inte finns något behov, inte
            finns något ändamål och framför allt inte är proportionellt. Ja,
            det blir ju lite logiskt.
          </note>
          <note>
            Om jag nu ska ta vad som nu kommer från Jens Holm, om massövervakning
            och invektiv om polisen, var privata företag tydligen ena stunden
            pålitliga och i andra sekunden opålitliga, för det skulle börja
            läcka om detta. Då vill jag att Jens Holm ger ett svar: Hur mycket
            läckage från det som i dag sparas i sådana här databaser har du
            noterat? I vilken omfattning läcker de riktigt hemliga uppgifterna?
            Annars kan man konstatera att meddelarfriheten fungerar bra i
            svensk polis, för ibland kommer det fram väldigt mycket uppgifter.
            Men i vilken omfattning kommer de uppgifter som är kvalificerat
            hemliga till allmänhetens kännedom? Kan du ge ett enda exempel?
          </note>
          <note>
            Det är väldigt viktigt att det kommer fram. Vad har du för grund
            för detta? Vad har du för grund för att det är övervakning av
            människor? Polisen får väl ut dessa uppgifter i dag, och har fått
            det under lång tid, bara om det misstänks att någon begår, om
            man ska ha pågående avlyssning, ett allvarligt brott? Menar du
            på fullt allvar att det ska sitta någon och fiska i dessa uppgifter,
            att det ska sitta någon och bara allmänt gräva? Det är ett ganska
            felaktigt påstående som du kommer med.
          </note>
          <note type="speaker">
            Anf. 32 JENS HOLM (V) replik:
          </note>
          <note>
            Herr talman! Jag noterar att det finns ett väldigt stort intresse
            för det som jag har sagt, och det är verkligen jätteroligt.
          </note>
          <note>
            Till Johan Pehrson vill jag säga att när jag har varit i kontakt
            med de bolag som i praktiken ska implementera det här direktivet
            säger de att de själva tycker att det kommer att bli extremt svårt
            att bygga upp system som är helt vattentäta och helt säkra. Det
            är väl viktigt att lyssna på dem. Som jag sade tidigare har stora
            bolag som Telia, Telenor och andra säkert rimliga möjligheter
            att göra det. Men hur ska alla de andra, mindre telekombolagen
            klara av det?
          </note>
          <note>
            Jag tycker att vi ser hela tiden att stora system läcker. Jag
            tog exemplet med Wikileaks. Och oavsett om det läcker skapar det
            en stor osäkerhet hos människor. Känslan att vara övervakad är
            någonting som påverkar människors beteende. Det är därför jag
            tycker att man ska vara så otroligt försiktig i de här frågorna.
          </note>
          <note type="speaker">
            Anf. 33 JOHAN PEHRSON (FP) replik:
          </note>
          <note>
            Herr talman! Redan i dag sparar Telenor, Telia och andra samtalen
            från dem som ringer på mobiltelefon, från vilket nummer och till
            vilket nummer. Detta finns det rimligen tillgång till för marknadsdirektörer
            och andra i de privata bolagen. Finns det något exempel på att
            människor sitter och rotar i Jens Holms, mina eller någon annans
            telefonsamtal? Har du någon grund för det påståendet?
          </note>
          <note>
            Ni har ju en ganska omfattande misstro mot privat företagsamhet
            och vill förstatliga en hel del verksamhet just av det skälet
            att de inte klarar av att vara privata. Men har du grund för att
            också svensk polis skulle ägna sig åt detta och för att människor
            som jobbar i svenska myndigheter skulle ägna sig åt att förfölja
            dig i din deklaration, i din bokföring om du är företagare eller
            om du har ringt?
          </note>
          <note>
            Är du, Jens Holm, eller jag misstänkt för grova narkotikabrott
            riskerar vi att drabbas. Men på vilket sätt skulle människor i
            största allmänhet bli automatiskt övervakade med detta system?
            Det är ett påstående som skrämmer upp folk. Det förstår jag, för
            det låter inte klokt. Men det finns ingen grund för det. Det sker
            inte i dag och kommer ännu mindre att ske att polisen ger sig
            in i detta.
          </note>
          <note>
            Men det är klart att polisen begär en massa telefonavlyssning.
            Det sade du också i ditt anförande. När det fanns en miljon mobiltelefonabonnemang
            i Sverige var det naturligtvis mindre avlyssning än när det finns
            tio miljoner mobiltelefonabonnemang.
          </note>
          <note>
            Mobiltelefoner är ett fantastiskt verktyg, ett nytt kommunikationsverktyg
            som hela tiden gör nya landvinningar. Men de används för att förstöra
            livet för människor: kidnappa småflickor, sälja knark och spränga
            bomber. Mellan den totala friheten och möjligheten att bekämpa
            brott finns det ett mellanläge. Det måste vi ha på alla områden
            i det öppna samhället.
          </note>
          <note type="speaker">
            Anf. 34 JENS HOLM (V) replik:
          </note>
          <note>
            Herr talman! Om man pratar med telekombolagen får man höra att
            allt fler går ifrån att lagra väldigt många uppgifter. Med ny
            teknik behöver man lagra färre saker. Just nu bestämmer de själva
            hur mycket de ska lagra. Jag tycker att det är en positiv utveckling.
            Jag tycker att det är bra om man sparar så lite data som möjligt
            av människor.
          </note>
          <note>
            Man ska också komma ihåg att när kraven kommer från staten att
            stora företag ska bygga upp de här databaserna över vår kommunikation
            kommer det att påverka människors beteende. Man gjorde en undersökning
            i Tyskland efter att de hade infört datalagringsdirektivet, och
            jag tror att det var så många som 4050 procent som svarade att
            deras beteende hade påverkats av det. Folk tyckte till exempel
            att det kändes obekvämt att ringa till exempel till psykologen.
          </note>
          <note>
            Du kanske kan tycka att det här är flummigt eller löjligt, Johan
            Pehrson, men jag tycker att man ska ta sådant här på största tänkbara
            allvar. Det är precis så här människor upplever att vara en del
            av ett övervakningssamhälle.
          </note>
          <note>
            Jag noterar att det även i ditt parti är fler som delar Vänsterpartiets
            kritik mot datalagring än de åsikter som du torgför. Bara en sådan
            sak som att ni röstade emot datalagringsdirektivet i EU-parlamentet
            när det var uppe borde stämma lite till eftertanke.
          </note>
          <note>
            Anf. 35 ULRIKA KARLSSON i Uppsala (M) replik:
          </note>
          <note>
            Herr talman! Jens Holm hänvisade till uppgifter som han ska ha
            fått från bolag, och de bolagen ska till Jens Holm ha uppgett
            att det inte finns några säkra och vattentäta system för den information
            som vi ställer krav på ska lagras. Det är en oerhört oroväckande
            uppgift, eftersom den här informationen redan i dag lagras. Det
            här är uppgifter som man behöver för fakturering.
          </note>
          <note>
            Låt mig återkomma: Vem kommunicerade med vem? Till vilket nummer
            ringde jag? Det finns olika taxor beroende på vilket nummer jag
            ringer till. När ringde jag? Det finns olika taxor för vilken
            tid på dygnet jag ringer. Varifrån ringde jag, från Sverige eller
            från utlandet? Det finns olika taxor beroende på varifrån jag
            ringer. Vilken typ av kommunikation använde jag? Det är olika
            taxor om jag använder min mobil för sms, mms eller telefonsamtal.
          </note>
          <note>
            Den här informationen lagras i dag för fakturering. Om det då
            kommer fram uppgifter om att den skulle kunna läcka ut hur som
            haver är det ju en anledning att ställa upp på den här lagen,
            för vad vi gör är att vi med den här lagstiftningen inför strängare
            krav på operatörerna vad gäller just säkerheten kring uppgifterna
            som redan i dag finns lagrade.
          </note>
          <note type="speaker">
            Anf. 36 JENS HOLM (V) replik:
          </note>
          <note>
            Fru talman! Jag undrar vad Ulrika Karlsson själv har att säga
            till de små telekombolagen, telekombolag med kanske två eller
            tre anställda, som finns i Sverige. Det är hundratals som kommer
            att drabbas av datalagringskraven när de skyndsamt ska lämna ut
            de här uppgifterna. De ska lämna ut uppgifterna samma dag. Om
            det kommer en begäran från polisen kl. 18 en fredagskväll eller
            på morgonen en söndag, hur ska de klara av en sådan hantering?
          </note>
          <note>
            Det går att läsa i remissvar och det går också, som sagt, att
            prata med telekombolagen direkt. De säger att till den 1 juli
            kommer de omöjligen att kunna bygga upp säkra system. Det är vad
            de svarar, och det tycker jag att man ska lyssna på.
          </note>
          <note>
            Anf. 37 ULRIKA KARLSSON i Uppsala (M) replik:
          </note>
          <note>
            Fru talman! Inget nytt under solen, höll jag på att säga, men
            det är mycket nytt under solen.
          </note>
          <note>
            När det gäller att de små telekombolagen skulle drabbas när det
            kommer en begäran från polisen, fru talman, tycker jag faktiskt
            att det är helt rimligt att det kommer sådana begäranden från
            polisen i vissa fall när det finns misstänkta.
          </note>
          <note>
            Jag kan nämna ett exempel där man har använt den här informationen.
            En åttaårig flicka utsattes för människorov. Under människorovet,
            när hon förvarades i en bil, utsattes hon för sexuella övergrepp.
            Flickan uppgav senare i brottsutredningen att mannen hade fått
            två samtal när övergreppen pågick som han inte hade svarat på.
            De två obesvarade samtalen gjorde att just en abonnent kunde urskiljas
            i detta område och att man kunde få fast förövaren.
          </note>
          <note>
            Det finns många olika tillfällen när detta är befogat, och det
            lagregleras.
          </note>
          <note>
            Det största integritetsintrånget är egentligen när de brottsbekämpande
            myndigheterna får använda uppgifterna, den information som finns
            lagrad, och då inte innehållet i kommunikationen utan bara uppgifter
            om vem, var, när och hur. Och frågan om när de brottsbekämpande
            myndigheterna ska få tillgång till informationen var inte utredd
            när Vänsterpartiet utgjorde regeringsunderlag tillsammans med
            Socialdemokraterna. Den hade man släppt vind för våg. Den har
            vi tagit tag i och stärker integritetsskyddet i den här lagstiftningen.
          </note>
          <note>
            Fru talman! Det ställningstagande som Vänsterpartiet gör ter
            sig märkligt, för vill man värna integriteten bör man rimligtvis
            ställa upp på att vässa till verktygen och säkerställa den lagrade
            informationen.
          </note>
          <note type="speaker">
            Anf. 38 JENS HOLM (V) replik:
          </note>
          <note>
            Fru talman! Är det någonting som kan verka lite märkligt för
            väljarna är det väl kanske Moderaternas hållning i den här frågan.
            De har varit ivriga motståndare till datalagring, och vår egen
            justitieminister uttalade i justitieutskottet att det här är en
            allvarlig kränkning av den personliga integriteten och de mänskliga
            rättigheterna.
          </note>
          <note>
            Nu kanske Ulrika Karlsson menar att med regeringens förslag till
            datalagringsdirektiv har man kommit till rätta med alla de här
            invändningarna. Men med regeringens förslag går man ju till och
            med längre än vad EU kräver. Även missade samtal och var mobilen
            befinner sig efter att ett samtal har avslutats ska lagras. Det
            är verkligen helt onödigt ifall man verkligen är anhängare av
            den personliga integriteten och de mänskliga rättigheterna.
          </note>
          <note>
            Jag är självklart absolut för att polisen ska ha stora befogenheter
            att jaga grova brottslingar. Men jag menar att man redan har alla
            de möjligheterna men att polisen behöver gå lite dator- och IT-utbildningar,
            för där tror jag att det finns en stor kompetensbrist att komma
            till rätta med.
          </note>
          <note type="speaker">
            Anf. 39 JOHAN LINANDER (C) replik:
          </note>
          <note>
            Fru talman! I sak är jag och Jens Holm i princip överens: Datalagringsdirektivet
            borde aldrig ha antagits. Även om jag måste säga att Jens Holm
            använde en del argument som nog var uppåt väggarna fel tycker
            vi i princip i sak lika om datalagringsdirektivet.
          </note>
          <note>
            Mina frågor till Jens Holm är av mer principiell natur.
          </note>
          <note>
            För det första är frågan om vi som lagstiftare i Sveriges riksdag
            ska vara försiktiga med medborgarnas pengar och om böterna och
            vitena till EU, som Jens Holm faktiskt bekräftade kommer att dömas
            ut, är väl använda pengar.
          </note>
          <note>
            För det andra är frågan om Vänsterpartiet och Jens Holm tycker
            att det är rimligt som princip att medborgare, eller för den delen
            länder, medvetet väljer att inte följa demokratiskt fattade beslut,
            lagar och regler och i stället menar att de kan köpa sig fria.
            Är det en rimlig ståndpunkt? Vilket samhälle skulle det kunna
            leda till om vi tycker att det är en väg som vi ska gå?
          </note>
          <note type="speaker">
            Anf. 40 JENS HOLM (V) replik:
          </note>
          <note>
            Fru talman! Det är fint att jag, Johan Linander, Centerpartiet
            och Vänsterpartiet är överens om kritiken mot datalagring. Ja,
            vi är i alla fall överens i teorin. Men när det sedan kommer till
            praktiken, att verkligen ta strid för integriteten, tycker jag
            att Centerpartiet tyvärr brister.
          </note>
          <note>
            Johan Linander frågar mig om vi ska vara ansvarsfulla med statens
            pengar, och det ska vi självklart vara. Och jag noterar att införandet
            av datalagringsdirektivet kommer att kosta någonstans mellan 200
            miljoner kronor och upp till 1 miljard. Vi kan prata om årliga
            driftskostnader på över 100 miljoner kronor. Det är väldigt mycket
            pengar.
          </note>
          <note>
            Jag tror också att det är mycket möjligt att det blir en dom
            i EU-domstolen och att det blir vite mot Sverige. Men man ska
            komma ihåg att det inte kommer att börja krävas in förrän hela
            den rättsliga processen har haft sin gång på EU-nivå, och det
            tar många månader. Jag skulle uppskatta att det tar ungefär sex
            månader.
          </note>
          <note>
            Principer är väldigt viktiga, och det är därför som jag tycker
            att Europakonventionen, artikel 8 om att just vår kommunikationshemlighet
            ska vara tryggad, är viktig att värna. Och Europakonventionen
            är överordnad både nationell lagstiftning och EU. EU ska följa
            Europarådet. Därför tycker jag att vi har goda skäl för att ta
            strid.
          </note>
          <note type="speaker">
            Anf. 41 JOHAN LINANDER (C) replik:
          </note>
          <note>
            Fru talman! Jag börjar med att konstatera att Jens Holm valde
            att inte svara på frågan om det är rimligt att kunna välja att
            köpa sig förbi demokratiskt beslutade regler och lagar, om det
            är en princip som vi som land ska kunna följa. Svenska folket
            kanske tycker: Den där lagen vill jag inte följa. Det ger ändå
            bara böter, och jag har råd att betala böterna, så varför ska
            jag följa den? Jag tycker inte att det är en rimlig principiell
            hållning i ett rättssamhälle.
          </note>
          <note>
            Jag kan inte heller låta bli att konstatera att Jens Holm pratar
            om statens pengar. Jag pratar hellre om medborgarnas pengar, för
            statens pengar är faktiskt medborgarnas pengar. Men det kanske
            är en grundläggande skillnad mellan Centerpartiet och Vänsterpartiet.
          </note>
          <note>
            När det gäller Europakonventionen om mänskliga rättigheter och
            artikel 8 har vi haft en lagrådsprövning. Och Jens Holm vet att
            Lagrådet inte kom med den kritik som han framför här. När det
            gäller att tolka våra grundlagar och Europakonventionen tror jag
            nog att Lagrådet kan göra det.
          </note>
          <note>
            Sedan ska jag faktiskt hålla med om en sak. Det tar en viss tid
            efter Europadomstolens stämningsförfarande och Europadomstolens
            fattade beslut, men tre månader är en betydligt rimligare bedömning
            och enligt tidigare praxis än sex månader. Vi har nu en minoritetsbordläggning
            under ett år plus att det tar viss tid innan utskottet kan hantera
            frågan, och sedan fattar vi beslut här i riksdagen igen, så om
            någonstans mellan nio månader och ett år kommer vi att få betala
            böterna.
          </note>
          <note>
            Det är på det sättet vi har räknat ut att beloppet bör handla
            om minst 150 miljoner. Men det kan också bli betydligt mer om
            domstolen menar att Sverige har gjort en allvarligare överträdelse
            av EU:s regler.
          </note>
          <note type="speaker">
            Anf. 42 JENS HOLM (V) replik:
          </note>
          <note>
            Fru talman! Det är lite intressant med bötesbeloppet. Det enda
            vi kan säga säkert är gången och hur det kommer att förfaras.
            Det blir en rättslig process som kommer att ta många månader.
            Då kommer det inte att utdömas några böter.
          </note>
          <note>
            Beatrice Ask var ute för två veckor sedan och sade att det kommer
            att kosta 100 miljoner kronor i böter. För två dagar sedan, nu
            när vi kommer lite närmare beslutet, sade hon att det kommer att
            kosta 150 miljoner kronor i böter. Såvitt jag kan se har hon inga
            grunder för det.
          </note>
          <note>
            För mig handlar det inte om att köpa sig förbi någon lagstiftning.
            Vi ska följa Sveriges lagar, EU:s lagar och också Europakonventionen.
            Allt detta är sådant som Sverige är förpliktigat att följa.
          </note>
          <note>
            Just därför ska vi lyfta frågan på EU-nivå. Med en minoritetsbordläggning
            får vi ett års tid på oss att övertyga EU om att detta är ett
            väldigt dåligt förslag. Pengarna är trots allt inte det viktigaste.
            För mig handlar det om grundläggande värderingar.
          </note>
          <note>
            Hur mycket är en grundläggande värdering värd? Hur mycket är
            integriteten och de mänskliga rättigheterna värda? Det är vad
            den här frågan handlar om. Det är därför det är så viktigt att
            det inte ska hastas igenom och klubbas igenom i dag, utan vi ska
            ta strid på EU-nivå.
          </note>
          <note type="speaker">
            Anf. 43 CAROLINE SZYBER (KD):
          </note>
          <note>
            Fru talman! Utan tvivel har den snabba e-teknikutvecklingen och
            telekommunikationen gett upphov till ett flertal utmaningar för
            samhället i stort, bland annat avseende integritetsfrågor. Men
            lika uppenbart är att vi på mycket kort tid har kunnat se stora
            och omvälvande förändringar som först och främst är positiva.
            Det gäller likaså våra möjligheter att kommunicera med världen
            med små eller försumbara medel. Tillgången till information och
            kunskap har exploderat, och bara i undantagsfall är detta något
            negativt. Den demokratisering som Internet och telekommunikation
            har möjliggjort både i Sverige och i omvärlden går inte att förringa.
          </note>
          <note>
            Det har varit en lång debatt. Men jag vill förtydliga några saker.
            För mig handlar det om: Vad tycker vi som parti? Finns det något
            som gör mig tveksam? Vad händer om vi säger nej? Finns det något
            jag skulle vilja förändra efter ett ja?
          </note>
          <note>
            Vi har datalagring i Sverige och har haft det i över 30 år. Frågan
            när den först kom upp var hur reglerat eller oreglerat det skulle
            vara. Detta var före min tid. Men mina partiföreträdare fokuserade
            då på att reglering av hur lagring sker är något viktigt. Lagringstiden
            har alltid stått i fokus för oss samt tydlighet i vad som ska
            får sparas.
          </note>
          <note>
            Vår förre ledamot i EU-nämnden, Ingvar Svensson, krävde tidigt
            att Internetsurfning inte skulle ingå i beslutet. Det har nu tillgodosetts
            i direktivet som presenteras. I EU-direktivet från 2006 har medlemsstaterna
            enats om att det behövs regler som ser till att vissa trafikuppgifter
            lagras under en viss tid så att uppgifterna finns tillgängliga
            för att kunna användas i brottsutredningar. Datalagringsdirektivet
            innebär att till exempel uppgifter om vem som ringer och sms:ar
            ska lagras i mellan sex månader och två år. Vi i alliansregeringen
            har med hänsyn till integriteten valt den lägsta lagringstiden,
            det vill säga sex månader.
          </note>
          <note>
            Genom uppgifter exempelvis från mobiltelefoner kan polisen kartlägga
            hur brott har planerats och hur misstänkta personer har agerat
            under och efter att ett brott genomförts. Några uppgifter som
            avslöjar innehållet i en kommunikation, till exempel vad som har
            sagts i ett telefonsamtal, får inte lagras.
          </note>
          <note>
            Exempelvis har lagrade uppgifter använts för att få tydlighet
            kring självmordssprängningen i centrala Stockholm där utredning
            pågår. Men det kan redan i dag konstateras att historiska trafikuppgifter
            är mycket viktiga för att kartlägga bland annat aktiviteter före,
            under och efter gärningen. I rättegången efter helikopterrånet
            som skedde i september 2009 använde åklagaren i sin sakframställan
            historiska trafikuppgifter för att visa gärningsmännens aktiviteter
            före, under och efter rånet. Detta är bara några exempel. Vi får
            inte glömma att vi inte är immuna mot grova brott. Då gäller det
            att de ansvariga myndigheterna har rätt redskap.
          </note>
          <note>
            Vi har som EU-medlemmar en skyldighet att införa direktivet,
            och tyvärr gick Thomas Bodström som tidigare justitieminister
            i bräschen för detta arbete inom EU. Vi i Alliansen är säkra på
            att det hade sett annorlunda ut om Alliansen suttit vid rodret
            när det skrevs. Men man måste se att den debatt som fördes om
            rambeslutet skedde efter såväl den 11 september som bombdåden
            i London och Madrid. Det är beslutat på EU-nivå, och vi kan inte
            göra annat som EU-medlemmar. Sverige är som land bland de sista
            att implementera detta.
          </note>
          <note>
            På senare år har det stiftats flera lagar som påverkar den personliga
            integriteten. Däremot saknas en samlad översyn av dessa lagars
            totala effekt, där självklart datalagringsdirektivet borde ingå.
            Ofta har debatten om den personliga integriteten hållits i gälla
            tonlägen från både motståndare till och anhängare av de lagar
            som stiftas. Det behövs en mer djupgående debatt än den som ryms
            i det dagliga riksdagsarbetet. Denna debatt får inte begränsas
            av riksdagens väggar. Det ska inte enbart vara en politisk debatt,
            utan det måste vara en samhällsdebatt.
          </note>
          <note>
            Trafikuppgiftsutredningen har beräknat att ett genomförande kommer
            att kosta operatörerna ca 200 miljoner kronor. Dessa kostnader
            kan enligt remissvaren vara ännu högre. Jag kan hålla med om att
            det är stora kostnader. Men vi har i betänkandet varit tydliga
            med att berörda aktörer ska ges en rimlig tid att anpassa sin
            verksamhet till de specifika lagringskraven.
          </note>
          <note>
            Jag säger det igen: Vi är EU-medlemmar, och vi är därför skyldiga
            att genomföra direktivet. Kommissionen har meddelat att om inte
            beslut fattas i dag den 16 mars kommer kommissionen att be EU-domstolen
            att fastställa ett skadestånd, såväl ett fast belopp som ett löpande
            vite, som Sverige kommer att vara tvunget att betala. Enligt beräkningar
            från Justitiedepartementet kan det handla om 150 miljoner kronor.
          </note>
          <note>
            För oss kristdemokrater är det viktigt att tydligt visa var gränsen
            går mellan integritetsskydd och brottsbekämpning.
          </note>
          <note>
            Sverige är bland de sista länderna att genomföra datalagringsdirektivet.
            Till dem som till exempel påstår att Tyskland inte har gjort det
            vill jag säga att detta är fel. Det tyska parlamentet har antagit
            direktivet, men deras författningsdomstol underkände detta. Det
            är samma sak som gäller för den rumänska författningsdomstolen
            som har ogiltigförklarat deras nationella lagstiftningar. Jag
            kan i sammanhanget säga att det kanske är synd att vi i Sverige
            inte har valt att ha en författningsdomstol. Än så länge finns
            det dock inte någon begäran från till exempel Irland, som också
            har tagits upp som ett exempel, att överlämna någonting för att
            se om det är förenligt med Europakonventionen.
          </note>
          <note>
            Vi vet inte i dag om det kommer att ske förändringar på EU-nivå.
            Kommissionen skulle enligt direktivet ha utvärderat det senast
            den 15 september 2010. Arbetet har inte kunnat färdigställas då
            kommissionen ansett sig sakna viktig information från medlemsländerna
            om hur införandet har skett samt vilket resultat det har gett.
            En utvärdering kommer att ske för att se om vi kan kombinera en
            effektiv brottsbekämpning med ett förstärkt skydd för den personliga
            integriteten, vilket är bra. Frågan har väckts i EU, och större
            förändringar ska ske just där.
          </note>
          <note>
            Med tanke på att en utvärdering inte är slutförd kommer det antagligen
            att dröja länge innan ett eventuellt reviderat direktiv presenteras,
            och än längre tid kommer att förflyta innan det är färdigförhandlat
            i ministerrådet och Europaparlamentet och sedan trätt i kraft.
            Det finns alltså möjlighet att jobba för förändringar även i liggande
            förslag.
          </note>
          <note>
            Dock är det osäkert vad ett reviderat direktiv skulle kunna komma
            att innehålla. Åsikterna hos medlemsstaterna går kraftigt isär.
            Vissa anser att direktivet innefattar för få uppgifter och för
            korta lagringstider medan andra är av precis motsatt uppfattning.
            Detta gör att vi faktiskt inte vet om det blir en bättre produkt
            för att direktivet arbetas om. Det tycker jag att vi ska vara
            tydliga med.
          </note>
          <note>
            Vi ser inte att en vilandeförklaring i dag ger oss utrymme att
            påverka direktivet. Det får vi genom att implementera det och
            sedan göra en utvärdering som kan ingå in den större utvärdering
            som sker på EU-nivå. Det är en utvärdering som skulle kunna utvärdera
            hur effektiv en datalagring är för att bekämpa och utreda brott.
            Vi kommer att rösta ja för att ge de rättsvårdande myndigheterna
            det redskap de behöver i sitt arbete. Jag yrkar bifall till reservation
            5 och avslag på övriga.
          </note>
          <note>
            I detta anförande instämde Anton Abele, Krister Hammarbergh och
            Ulrika Karlsson i Uppsala (alla M) samt Johan Pehrson (FP).
          </note>
          <note type="speaker">
            Anf. 44 JENS HOLM (V) replik:
          </note>
          <note>
            Fru talman! Tack, Caroline, för ditt anförande. Jag vill först
            påpeka något om Rumänien som jag inte tycker framgick riktigt
            tydligt i ditt anförande. Det är korrekt att det både i Rumänien
            och i Tyskland är författningsdomstolarna som har underkänt implementeringen
            av datalagringsdirektivet. I Rumänien har man hänvisat till Europakonventionens
            artikel 8 och till att implementeringen har varit i strid med
            den. Det tycker jag är viktigt att slå fast.
          </note>
          <note>
            Jag har två frågor.
          </note>
          <note>
            Varför tycker ni kristdemokrater att det, med den här propositionen
            från regeringen, är bra att gå längre än vad EU kräver?
          </note>
          <note>
            Vilka förslag har ni från Kristdemokraterna för de små IT-bolag
            som kommer att åläggas att datalagra? De kanske blir uppringda
            på fredagskvällen och måste lämna ut uppgifterna skyndsamt. Hur
            ska ett litet telekombolag kunna hantera det?
          </note>
          <note type="speaker">
            Anf. 45 CAROLINE SZYBER (KD) replik:
          </note>
          <note>
            Fru talman! Som Jens Holm säger har vi haft olika åsikter om
            hur långt vi ska gå. Vår ingångspunkt har varit att man så långt
            som möjligt ska följa det som har varit de grundläggande nivåerna
            i EU. De rättsvårdande myndigheterna har ju varit tydliga med
            att de skulle vilja ha en del komplement. Därför har vi i slutändan
            valt att gå längre än de grundläggande nivåerna. Det beror just
            på att missade samtal har varit avgörande i en del brott. Vi har
            sett att man måste vara lyhörd för det.
          </note>
          <note>
            När det gäller frågan om de små IT-bolagen håller jag med om
            att det är en stor kostnad för dem. I stället för att betala ett
            vite till EU ett EU som du själv vill gå ur och är negativ till
            skulle vi kanske kunna lägga pengar på att föra en bättre dialog
            med IT-bolagen. Man ska också vara öppen med att detta inte är
            någon ny process. Vi har haft en dialog med IT-bolagen under väldigt
            lång tid. De har vetat att det här måste genomföras. Vi har varit
            tydliga med att vi vill överbrygga detta på ett bra sätt. Därför
            har vi föreskrivit att det ska ske inom rimlig tid.
          </note>
          <note>
            Jag vill understryka att det naturligtvis kan bli tungt för några
            små bolag, men det blir inte bättre av att vi i dag lägger 150
            miljoner kronor till EU i stället för att ge dem till IT-bolagen
            som en brygga för deras kommande verksamhet.
          </note>
          <note type="speaker">
            Anf. 46 JENS HOLM (V) replik:
          </note>
          <note>
            Fru talman! Rimlig tid, säger Caroline Szyber. IT-bolagen har
            ungefär fyra månader på sig att införa detta. När du pratar om
            IT-bolag får jag en känsla av att du tänker på Telia, Telenor
            och de stora jättarna. Jag tror att de kan klara detta, men hur
            ska de små bolagen klara det? Vi talar om hundratals små IT-operatörer
            i Sverige som drabbas av datalagringsdirektivet.
          </note>
          <note>
            Jag kan inte se att de kommer att ha resurser att göra detta
            i tid. När man frågar dem själva säger de att de inte kommer att
            hinna med detta. De säger att de framför allt inte kommer att
            hinna med att skyndsamt lämna ut uppgifterna. En säger: Jag har
            bara tre anställda. Vi kan inte vara på plats en fredagskväll
            eller söndagsmorgon och lämna ut uppgifterna. På vilket sätt ska
            de hantera det?
          </note>
          <note>
            Om man är anhängare av den personliga integriteten tycker jag
            att det är märkligt att man lägger fram ett förslag som går längre
            än vad EU kräver.
          </note>
          <note>
            Missade samtal kan ibland kanske vara till hjälp för polisen,
            men det kan också bli ett stort problem för den person som blir
            uppringd vid fel tillfälle av fel person. Det var det jag försökte
            illustrera med det verkliga exemplet från filmen Utlämnad . Jag
            förstår inte varför ni går längre än vad EU kräver. Ni behöver
            ju inte ta med missade samtal eller den exakta positioneringen
            vid ett avslutat samtal.
          </note>
          <note type="speaker">
            Anf. 47 CAROLINE SZYBER (KD) replik:
          </note>
          <note>
            Fru talman! Det som har föreskrivits är att det ska ske en beställning
            inom fyra månader, inte att verksamheten måste vara up and running
            inom fyra månader. Det har vi varit tydliga med. Det vet även
            de små databolagen. Jag tror inte att ett års vilandeförklaring
            gör att man får längre tid. De visste detta redan för ett år sedan.
            Man ska vara tydlig med det.
          </note>
          <note>
            Jens Holm pratar om ett fall där det har blivit komplikationer
            som jag kan hålla med om gick otroligt mycket över gränsen på
            grund av att man råkade bli felaktigt uppringd. Det finns emellertid
            flera kidnappningsfall i England bland annat som man har kunnat
            lösa tack vare tekniken att man har följt upp ett misslyckat samtal
            som någon har lyckats ringa från en skuff i en bil. Det finns
            alltså exempel från båda håll.
          </note>
          <note>
            Jag vill anknyta till det du sade tidigare. Det här skulle vara
            en allmän översyn medan vissa är selektiva. Ni är emot även de
            selektiva. Frågan är vilka redskap som finns för polisen i slutänden.
            Ni har varit väldigt kritiska mot telefonavlyssning, buggning
            och andra hemliga tvångsmedel, så frågan är vilka medel de rättsvårdande
            myndigheterna ska ha, enligt Vänsterpartiet, för att motverka
            den grova brottsligheten.
          </note>
          <note type="speaker">
            Anf. 48 ELIN LUNDGREN (S):
          </note>
          <note>
            Fru talman! Vi närmar oss slutet av den här debatten. Mycket
            har blivit sagt. Frågan om datalagring har belysts ur flera olika
            aspekter. Det här är grunden för det vi debatterar:
          </note>
          <note>
            Enligt artikel 1.1 i direktivet om lagring av trafikuppgifter
            är syftet med direktivet att harmonisera medlemsstaternas bestämmelser
            om skyldighet att lagra vissa uppgifter för att på så sätt säkerställa
            att uppgifterna är tillgängliga för avslöjande, utredning och
            åtal av allvarliga brott. Det är grundsyftet, och datalagring
            är ett viktigt redskap vid utredning av brott.
          </note>
          <note>
            Som vi vet och har hört i debatten riktas fokus ofta mot integriteten.
            Det är inte helt oproblematiskt. Vi har också brottsoffers integritet
            att ta hänsyn till. Från Socialdemokraternas sida vill jag trycka
            på det förslag som justitieutskottet lägger fram utifrån konstitutionsutskottets
            remissvar till justitieutskottet. Det handlar om att riksdagen
            får möjlighet att vara med och besluta om vilka uppgifter företagen
            får direktiv om att spara. Eftersom frågan är kontroversiell tycker
            vi att det är viktigt. Det är annars inte den vanliga gången när
            det gäller förordningar. Här tycker vi att det är på sin plats.
          </note>
          <note>
            Alternativet är att regeringen helt själv kan reglera detta.
            Då har vi folkvalda representanter inget inflytande alls.
          </note>
          <note>
            På det här sättet blir det också lätt för medborgarna att veta
            vilka uppgifter som lagras. I dag är det upp till varje leverantör
            att själv avgöra vilka uppgifter som behöver lagras för den egna
            verksamheten. Det är ett problem att privata operatörers lagring
            av trafikdata inte är reglerad. Därför bör det också ur ett integritetsperspektiv
            vara viktigt att reglera lagringen.
          </note>
          <note>
            Det här ärendet har varit aktuellt i flera år. Nu är vi framme
            vid debatten och därpå följande beslut. Som vi har hört finns
            det en förhoppning om att en kommande utvärdering skulle leda
            till att kraven på Sverige att ha datalagring skulle mildras eller
            förändras. Vi socialdemokrater tror inte att det är något vi ska
            förvänta oss. Det här följer med medlemskapet i Europeiska unionen.
            Därför bör vi fatta beslut i dag.
          </note>
          <note>
            Vi talar om ett redskap för att kunna nysta upp och bekämpa grov
            brottslighet. Uppgifter hämtas i stort sett i varje utredning
            om allvarliga brott. Det gäller mord, våldtäkt, terroristbrott
            och grova narkotikabrott. Uppgifterna kan ha avgörande betydelse.
            Uppgifterna kan också många gånger resultera i att personer avskrivs
            från utredning. De absolut flesta uppgifterna kommer aldrig någonsin
            att begäras ut för brottsutredningar, utan de försvinner efter
            sex månader utan att någon har tagit del av dem.
          </note>
          <note>
            Vi socialdemokrater vet att datalagringsdirektiv inte är det
            enda sättet att minska kriminaliteten. Det handlar främst om att
            arbeta på ett sådant sätt att människor inte hamnar i kriminalitet.
            Det bästa sätt vi vet är att bekämpa klyftor mellan människor
            eftersom vi vet att det i alla samhällen är de mest utsatta, de
            fattigaste, som blir kriminella av olika anledningar. Det är inte
            den diskussionen vi ska föra här, men genom att nämna det vill
            jag säga att vi socialdemokrater inte tror att datalagring ensam
            löser problemen med allvarliga brott.
          </note>
          <note>
            Fru talman! Med det som bakgrund yrkar jag bifall till propositionen
            och avslag på samtliga reservationer.
          </note>
          <note type="speaker">
            Anf. 49 JOHAN LINANDER (C) replik:
          </note>
          <note>
            Fru talman! Jag tänkte ta upp en sak som vi inte har diskuterat
            så mycket här i dag. Det föreslås en ändring av det lagförslag
            som finns i propositionen. Denna ändring handlar om att regeringen
            när den fattar beslut om en förordning ska komma tillbaka till
            riksdagen för att riksdagen ska kunna pröva den. I lagtexten,
            som finns i lagen om elektronisk kommunikation 6 kap. 3 a §, vill
            majoriteten i utskottet införa ett nytt tredje stycke: Föreskrifter
            som regeringen meddelar med stöd av denna paragraf ska snarast
            underställas riksdagens prövning. Det finns ingenting i utredningen,
            det finns ingenting i propositionen och det finns ingenting i
            betänkandet om vad detta betyder. Jag skulle vilja att Elin Lundgren
            förklarar vad detta snarast underställas riksdagens prövning egentligen
            betyder.
          </note>
          <note type="speaker">
            Anf. 50 ELIN LUNDGREN (S) replik:
          </note>
          <note>
            Fru talman! Det som vi ser framför oss, Johan Linander, är att
            detta är ett exceptionellt läge. Vi ska införa datalagringsdirektivet
            och få något slags styrning på vilka uppgifter som ska sparas.
            Utifrån det som jag har hört dig säga tidigare i debatten borde
            du vara positivt inställd till detta. Genom att underställa riksdagen
            vilka uppgifter det är har vi som folkvalda möjlighet att påverka.
            Det innebär att vi i vanlig ordning kan lämna synpunkter till
            regeringen om vi tycker att detta är lämpliga uppgifter för brottsbekämpande
            ändamål eller inte.
          </note>
          <note type="speaker">
            Anf. 51 JOHAN LINANDER (C) replik:
          </note>
          <note>
            Fru talman! Om riksdagen inte litar på att regeringen, oavsett
            vilken regering vi har i framtiden, antar tillräckligt bra förordningar
            och menar att de inte ska gälla borde ni i stället föreslå att
            detta ska ligga i en lag. Riksdagen stiftar ju lagar. Då hade
            det automatiskt kommit till riksdagen. I stället använder ni en
            paragraf i regeringsformen som inte alls är tänkt för detta läge.
            Den har använts för smittskyddsfrågor. Den nämns i förarbetena
            om ransonering och liknande. Det är mycket märkligt att denna
            paragraf för första gången används på detta sätt.
          </note>
          <note>
            Men det är egentligen inte det som jag är mest oroad för. Jag
            är mest oroad för att det över huvud taget inte finns några förarbeten.
            Nu blir det en lagstiftning som det inte finns några förarbeten
            om hur den ska tolkas.
          </note>
          <note>
            Återigen: Vad betyder snarast underställas riksdagens prövning?
            Vad är snarast?
          </note>
          <note>
            Om regeringen ändrar en förordning i juni månad, när är då snarast?
            Ska riksdagen kallas in under sommaren för att denna prövning
            ska göras snarast, eller räcker det om regeringen återkommer efter
            sommaren någon gång i september när riksdagen öppnar igen? Vad
            är snarast? Är det en vecka, en månad, tre månader eller längre
            tid? Det får vi inga som helst svar på i betänkandet. Det är därför
            som jag ställer frågan till Elin Lundgren och hoppas att hon har
            ett svar.
          </note>
          <note type="speaker">
            Anf. 52 ELIN LUNDGREN (S) replik:
          </note>
          <note>
            Fru talman! Det som vi har gått på och som är viktigt att poängtera
            är att konstitutionsutskottet faktiskt har rekommenderat att vi
            ska förfara på detta sätt.
          </note>
          <note>
            Jag vet utifrån andra debatter att Centerpartiet är lite konservativt
            och vill hålla sig till det som man brukar göra. Vi anser att
            man kan vara så att säga lite mer bred i tanken, och vi vet att
            vi kan använda denna metod nu.
          </note>
          <note>
            Din fråga, Johan Linander, var: När är snarast? Det är naturligtvis
            när det snarast är lämpligt. Jag tänker inte förlora mig i de
            tekniska detaljerna.
          </note>
          <note>
            Jag undrar om inte du, Johan Linander, som är oroad över mycket
            annat i detta datalagringsdirektiv, är oroad över om det är så
            att vi från riksdagen inte har några som helst möjligheter att
            påverka innehållet i vad som lagras? Det skulle jag vara om jag
            var du.
          </note>
          <note type="speaker">
            Anf. 53 LENA OLSSON (V):
          </note>
          <note>
            Fru talman! Jag hade från början inte tänkt delta i denna debatt.
            Men efter att jag har lyssnat på hela denna debatt om datalagring
            kunde jag inte låta bli.
          </note>
          <note>
            Vi har hört mycket från Alliansens sida som har lagt fram detta
            förslag till datalagring, och man tycker själv att man tar hänsyn
            till den personliga integriteten. Man har, precis som har framkommit
            i denna debatt, tidigare varit emot det förslag som man nu lägger
            fram. Det finns inte så stora skillnader nu. Jag anser att man
            har haft stora möjligheter att förändra detta förslag om man hade
            velat.
          </note>
          <note>
            Jag kan påminna mig en debatt som fördes för ett tag sedan där
            ministern fick en fråga om implementeringen av direktivet. Då
            kom också bötesfrågan upp. Just då spelade inte pengarna så stor
            roll. Det var den personliga integriteten som skulle väga tyngst.
            Detta blir lite märkligt.
          </note>
          <note>
            Så lät det före valet. Sedan kom förslaget ganska snabbt efter
            valet. Vi kan inte se att det har blivit så många förändringar
            vad gäller skyddet av den personliga integriteten. Före valet
            var det ett ljud i skällan, sedan blev det ett annat.
          </note>
          <note>
            När de gäller direktivet går man till och med längre än vad som
            krävs, vilket är mycket märkligt.
          </note>
          <note>
            Vi vet också att operatörerna vill ha riktlinjer. De tycker att
            de har för dåligt med tid på sig. Vi anordnade ett frukostmöte
            för att få reda på vilka problem som finns. De vill ha riktlinjer
            angående säkerheten i systemen, vilket är mycket viktigt. De säger
            att de gärna vill hjälpa till för att åstadkomma detta men att
            de behöver ha mer tid på sig för att kunna fixa det. Det är relevant.
          </note>
          <note>
            Det behövs också övergångsregler. De säger att de har varit i
            kontakt med departementet och ställt dessa frågor, men de har
            inte fått några svar. Det tycker jag är märkligt. Det borde ni
            svara på.
          </note>
          <note>
            Jag har också hört: Till detta var man nödd och tvungen. Så kan
            man också se det.
          </note>
          <note>
            Det är faktiskt så att en del får svälja det som tar emot för
            att de råkar sitta i regeringen.
          </note>
          <note>
            Jag vill nämna något om detta bötesbelopp. Det blir en märklig
            debatt. Ni gör en så stor affär av pengarna. Ni gjorde precis
            tvärtom före valet. Det tycker jag ska framgå.
          </note>
          <note>
            Enligt riksdagens utredningstjänst kan man inte tala om vad detta
            kommer att kosta. Däremot skriver man om vitet. Först ska det
            ske en stämning, och sedan ska det till domstol. Vitet löper från
            och med den dag då den andra domen från domstolen delges. Så är
            det.
          </note>
          <note type="speaker">
            Anf. 54 JOHAN LINANDER (C) replik:
          </note>
          <note>
            Fru talman! Jag ska förtydliga en sak som Lena Olssons partikamrat
            Jens Holm talade mycket om tidigare, nämligen om de små leverantörerna.
            Man måste komma ihåg att det faktiskt finns ett utrymme i lagstiftningen
            för mindre bolag att få undantag från lagringskravet. Det har
            ni glömt att berätta. Jag ville bara nämna det.
          </note>
          <note>
            Jag kan också nämna att de stora operatörerna i remissrundan
            faktiskt var motståndare till att regeringen har ställt sig på
            de små bolagens sida i denna fråga.
          </note>
          <note>
            Jag vill också göra ett annat förtydligande eftersom Lena Olsson
            insinuerade någonting annat. Nu sitter Centerpartiet i regeringsställning.
            Men jag kan försäkra Lena Olsson om att vi hade agerat precis
            likadant vad gäller medborgarnas pengar om vi hade suttit i opposition.
            Oavsett om man sitter i majoritet eller i opposition har man ett
            ansvar för hur vi i riksdagen beslutar om att använda medborgarnas
            pengar. I detta fall är det Vänsterpartiet tillsammans med Miljöpartiet
            och Sverigedemokraterna som har ansvaret. Det är ni som ska ta
            ansvar för hur 150 miljoner och i värsta fall kanske upp till
            en halv miljard ska användas. Ska vi använda dessa pengar till
            att betala böter och vite till EU, eller ska vi använda dessa
            pengar på något annat sätt? Det ansvaret har ni i Vänsterpartiet,
            och det ansvaret ska ni ta.
          </note>
          <note>
            När det gäller vad som hänt före valet: Före valet hade vi inte
            fått något besked från kommissionen om ett datum för stämning.
            Före valet visste vi inte det, men nu har vi till och med ett
            datum. Kommissionen är extremt tydlig. Den 6 april kommer de att
            ha ett möte. Om vi i dag inte fattar beslutet i frågan kommer
            de att begära att domstolen fastställer ett belopp. Det är andra
            domen vi här talar om. Första domen har redan skett. Den andra
            domen handlar om att fastställa belopp för böter eller vite. Det
            kommer domstolen därefter att göra.
          </note>
          <note type="speaker">
            Anf. 55 LENA OLSSON (V) replik:
          </note>
          <note>
            Fru talman! Jag har hört Johan Linanders tal här från talarstolen
            och har naturligtvis respekt för hans åsikter. Men i det här sammanhanget
            vill jag säga att jag ställer mig bakom det som Miljöpartiet och
            Vänsterpartiet här förut har sagt.
          </note>
          <note>
            Jag kan tycka att det blir lite konstigt att tala om bötesbelopp
            ingen vet egentligen vad det blir. Jag tror att vi kan lita på
            riksdagens utredningstjänst. Även vi har haft kontakter med departementet
            om detta, men man kan inte ge ett svar.
          </note>
          <note>
            Johan Linander, du säger att kommissionen inte har kommit med
            något besked. Det tycker inte jag spelar roll i sammanhanget.
            Ni visste ju att de skulle komma med besked. Att trixa med datum
            och sådant blir bara löjligt, tycker jag.
          </note>
          <note>
            I retoriken före valet spelade de här pengarna inte någon roll.
            Det var den personliga integriteten man ville skydda; så lät det.
            Ministern var själv ute och talade om detta, så det är inget konstigt.
          </note>
          <note>
            Hade man från Centerns sida då varit ansvarsfull skulle det nu
            vara fritt fram att tala om att vi inte, som ni säger, ska slarva
            med skattebetalarnas pengar. Att införa det här direktivet, Johan
            Linander, kostar mycket mer än ni säger i propositionen.
          </note>
          <note type="speaker">
            Anf. 56 JOHAN LINANDER (C) replik:
          </note>
          <note>
            Fru talman! Jag kan berätta för Lena Olsson att jag satt med
            i den utredning som utredde hur direktivet ska implementeras i
            svensk lagstiftning. Vänsterpartiet hade också en representant
            i utredningen. Vi försökte få svar från bolagen om hur mycket
            det skulle kosta. Men de ville inte svara på den frågan. De menade
            att det var en konkurrensnackdel att lämna uppgifter som andra
            bolag därmed får reda på.
          </note>
          <note>
            Därför är det som står i utredningen om kostnaderna en ren uppskattning
            dessutom i ett väldigt brett spann. Senare har bolagen valt att
            precisera sig, som de säger. Men det är inte uppgifter som har
            kunnat kontrolleras.
          </note>
          <note>
            Jag vill å det bestämdaste säga att Centerpartiet har sagt precis
            samma sak både före och efter valet i frågan. Gång på gång har
            vi sagt att vi tycker att datalagringsdirektivet är fel. Det var
            fel att anta det. Vi borde riva upp det beslutet eller åtminstone
            göra det frivilligt för medlemsstaterna att genomföra detta.
          </note>
          <note>
            Vi har också, till skillnad från Vänsterpartiet, sagt att Centerpartiet
            står bakom att Sverige är medlem i EU. Så länge vi är medlemmar
            i EU måste vi följa de gemensamma regler som finns. Vi har själva
            varit med och fattat beslut om de reglerna. Därför har vi inte
            rätt att säga: Men den här gången väljer vi att bryta mot reglerna.
          </note>
          <note>
            Vi har alltså en skyldighet att implementera direktivet. Hur
            dåligt det än är måste vi göra det. Det är där vi i dag står.
            Antingen följer vi således de demokratiska spelreglerna eller
            också väljer vi att inte göra det. Väljer vi att inte göra det
            säger vi samtidigt att vi skickar en faktura till svenska folket
            på minst 150 miljoner kronor. Summan är inte exakt en sådan finns
            inte men utifrån den praxis som finns kan man räkna fram nämnda
            summa. Jag tycker inte att man ska handskas med medborgarnas pengar
            på det sättet.
          </note>
          <note type="speaker">
            Anf. 57 LENA OLSSON (V) replik:
          </note>
          <note>
            Fru talman! Jag hävdar igen att vi har vänt oss till utredningstjänsten
            och tidigare också till departementet, men ingen har kunnat tala
            om vad det här kommer att kosta i form av de bötesbelopp som det
            talas om.
          </note>
          <note>
            Visst, vi ska ta ansvar för skattebetalarnas pengar. Men ska
            det gälla i ett läge ska det gälla i alla lägen. Det är väl vad
            som kan sägas.
          </note>
          <note>
            Det talas här om en skyldighet. Visst är det så. Men i varenda
            debatt är det samma tugg om vad Vänsterpartiet har tyckt. Vi gillar
            inte EU, men vi finner oss i demokratiskt fattade beslut och jobbar
            naturligtvis efter dem.
          </note>
          <note>
            Men fortfarande menar vi att det förslag som ni själva för några
            år sedan sade nej till inte genomgått så stora förändringar jämfört
            med vad som i dag ligger på riksdagens bord. Ni har haft stora
            möjligheter att göra förändringar eftersom ni är i regeringsställning.
          </note>
          <note type="speaker">
            Anf. 58 JOHAN PEHRSON (FP) replik:
          </note>
          <note>
            Fru talman! Jag vill göra alla som lyssnar på och som deltar
            i debatten uppmärksamma på att det hela återigen blir väldigt
            märkligt. Först går det enligt Vänsterpartiet för långsamt. Sedan
            går det för fort två oförenliga åsikter.
          </note>
          <note>
            Det är helt rimligt att försöka vända på varje sten och att se
            till att detta direktiv genomförs på ett sätt som är så lite integritetskränkande
            som bara är möjligt samtidigt som det svarar mot reella behov.
            Tiden för lagringen är en sådan sak, menar jag.
          </note>
          <note>
            Vi har tittat på de länder som har försökt göra något. Författningsdomstolen
            i de länderna har sagt att det gjorda försöket, till exempel i
            Tyskland, är mindre lyckat.
          </note>
          <note>
            Vi har lyssnat på Lagrådet. De har sagt att vårt förslag är lyckat.
            Underkänner Lena Olsson bedömningen som gjorts av Lagrådet som
            är det närmaste en författningsdomstol som vi har i Sverige? På
            vilken grund har Lagrådet i så fall fel?
          </note>
          <note>
            Och menar Vänsterpartiet att alla statliga regleringar av privat
            affärsverksamhet för att skydda människor från att bli utsatta
            för brott är av ondo? Det är i så fall en ganska ny ståndpunkt
            från Vänsterpartiet som annars, har jag förstått, gärna ser en
            hel del statliga regleringar.
          </note>
          <note>
            Det är bara att titta på patientregisterlagstiftningen, på regler
            om bokföring och på personallagar och hur mycket annat som helst
            där Vänsterpartiet rimligen tycker att privat verksamhet ska regleras.
            Människors beteende handlar det också om. Det ska arkiveras och
            sparas för att kontrollera om något fel skett.
          </note>
          <note>
            Är detta på något vis av ondo, eller ska allt beträffande telefonföretag
            exempelvis vara totalt fritt? Ska det aldrig någonsin finnas något
            regelverk för att balansera frihet med ansvar och möjlighet att
            praktiskt bekämpa mycket grova brott?
          </note>
          <note type="speaker">
            Anf. 59 LENA OLSSON (V) replik:
          </note>
          <note>
            Fru talman! Johan Pehrson frågar om allt det han räknat upp är
            av ondo. Det är nonsens!
          </note>
          <note>
            Nu har vi en proposition där regeringen ålägger privata företag
            att samla in data om svenska medborgare. Jag hörde dig, Johan
            Pehrson, tidigare här i talarstolen tala enbart om grova brottslingar.
            Här handlar det inte om det, utan det handlar om en omfattande
            lagring av data om dem som aldrig begår brott. När det gäller
            datalagringen tycker jag att det ska komma till protokollet.
          </note>
          <note>
            Vi tycker, Johan Pehrson, att detta går för fort och att det
            tidigare dragits i långbänk. Med vår vilandeförklaring får ni
            en chans att i propositionen rätta till när det gäller integritetsbehovet.
            Från regeringsalliansen har ni ju sagt: Det här med pengar och
            bötesbelopp är inte så noga. Vi ska värna den personliga integriteten
            mer. Men förslaget skiljer sig i stort sett inte så mycket från
            hur det var förut. Vi vill ha en bra förklaring till det.
          </note>
          <note type="speaker">
            Anf. 60 JOHAN PEHRSON (FP) replik:
          </note>
          <note>
            Fru talman! Jag kan konstatera att vi har ett förslag, och det
            har behovsprövats, ändamålsprövats och proportionalitetsprövats.
            Lagrådet har godkänt förslaget. Trots det är Sverigedemokraterna,
            Vänsterpartiet och Miljöpartiet inte nöjda, utan detta ska bordläggas.
          </note>
          <note>
            Därför vill jag fråga: Om vi skulle ta bort något av det som
            här framkommit från Vänsterpartiets representanter, skulle Vänsterpartiet
            då godkänna förslaget? Svaret är nej.
          </note>
          <note>
            Ni skulle fortsätta vägra att införa detta under hur lång tid
            som helst. Det kan åsamka de svenska skattebetalarna en kostnad
            på kanske 150 miljoner under ett år, men fick ni bestämma låt
            oss säga att ni skulle få egen majoritet skulle ni aldrig genomföra
            detta. Då skulle kostnaden efter ett tag sluta på någon miljard
            eller två, eller tre, eller tills ni har gått ut ur EU. Det är
            ju ert mål.
          </note>
          <note>
            Vi samarbetar i EU. Allt blir inte exakt som vi vill, men vi
            har en skyldighet att genomföra dessa förslag. Jag kan konstatera
            att detta förslag är prövat.
          </note>
          <note>
            När det gäller massregistrering och oskyldiga undrar jag: Menar
            Vänsterpartiet att det är ett problem att alla företagare måste
            spara sina fakturor? Är det ett problem att människor måste ha
            kvar sina kvitton när de har deklarerat? Är det ett problem att
            vi har omfattande reglering av vägtrafiken? Det åker runt massor
            av oskyldiga människor på våra vägar som aldrig har begått något
            brott, men ändå ska de kunna kontrolleras i efterhand och på plats.
          </note>
          <note>
            Var är massövervakningen? Vi talar om arkiveringsregler för kontaktuppgifter
            under sex månader, och det är uppgifter som redan i dag sparas.
          </note>
          <note type="speaker">
            Anf. 61 LENA OLSSON (V) replik:
          </note>
          <note>
            Fru talman! Det var lite mycket; jag vet inte om jag hinner svara
            på allt.
          </note>
          <note>
            Jag börjar med det sistnämnda, om att spara saker. Dessa företag
            har under senare år reducerat antalet uppgifter de sparar, vilket
            är ett gott tecken. Nu blir det dock annat som ska sparas, och
            det är kanske inte bara det som har med brott att göra. Vi menar
            alltså att man också sparar så mycket annat.
          </note>
          <note>
            Jag har även hört i debatten att Johan Linander har tagit upp
            massövervakningen och datalagringen. Jag vill påminna om alla
            lagstiftningsärenden som vi har beslutat om sedan 2001. Vi har
            Integritetsskyddskommittén som har tittat på dessa lagförslag
            ur proportionalitetssynpunkt. De var i denna kommitté eniga, och
            det är ganska skrämmande att se.
          </note>
          <note>
            Frågorna man ska ställa sig först är: Finns det nödvändighet?
            Är detta effektivt? Är det värt det i förhållande till kränkningen
            av den personliga integriteten? Man kan alltså inte se alla dessa
            förslag som lagts fram och som är och kan vara integritetskränkande
            var för sig. Väg samman allihop! Det blir ganska många, och då
            menar vi att det är en massövervakning.
          </note>
          <note>
            Anf. 62 ULRIKA KARLSSON i Uppsala (M) replik:
          </note>
          <note>
            Fru talman! Lena Olsson är en mycket trevlig politiker, och en
            hederlig sådan. Hon säger sig värna den personliga integriteten,
            som väger tungt. Jag instämmer i detta, och det gör också alliansregeringen.
            Integritetsfrågorna är viktiga, och respekten för varje människas
            integritet är ett grundläggande värde i vår demokrati.
          </note>
          <note>
            Det är också anledningen till att det har tagit tid innan vi
            har fått detta lagstiftningsförslag på plats på riksdagens bord.
            När alliansregeringen tillträdde var en av de viktigaste frågorna
            nämligen inte löst, det vill säga när de brottsbekämpande myndigheterna
            får tillgång till de uppgifter som finns lagrade. Den frågan löser
            vi nu, och den ligger på riksdagens bord i ett annat lagstiftningsärende
            som kommer om några veckor. Det är den viktigaste integritetsfrågan
            i detta avseende.
          </note>
          <note>
            Sedan måste man också alltid i ett integritetsperspektiv sätta
            den enskildes rätt till integritet i kommunikation och rätt till
            privatliv mot den rätt till integritet som brottsoffer har. Den
            flicka som har våldtagits har också rätt till sin integritet,
            och där har vi som lagstiftare en uppgift att upprätthålla. Därför
            är det viktigt att de brottsbekämpande myndigheterna har rätt
            verktyg för att arbeta effektivt med att bekämpa den grova och
            allvarliga brottsligheten.
          </note>
          <note>
            Jag har sagt det tidigare: Möjligheten att stoppa detta förslag
            eller förändra direktivet fanns faktiskt under åren 2004 och 2005,
            då vi hade en socialdemokratisk regering där Lena Olsson och Vänsterpartiet
            ingick som regeringsunderlag för den justitieminister som drev
            på denna utveckling. Då agerade man ju inte. I dag har vi detta
            lagstiftningsförslag inte av en slump utan för att vi har varit
            förpliktigade att förhålla oss till de regler EU ställer upp,
            det vill säga implementera de direktiv vi är förpliktigade att
            implementera.
          </note>
          <note type="speaker">
            Anf. 63 LENA OLSSON (V) replik:
          </note>
          <note>
            Fru talman! Ulrika från Moderaterna säger att de har varit totalt
            förhindrade från att förändra detta. Sitter man i regeringen har
            man naturligtvis, om man vill, möjlighet att förändra saker och
            ting i detta. Det är i princip bara upp till en själv. Ulrika
            nämnde också hur vi agerade då. Jag kan tala om för Ulrika Karlsson
            att Vänsterpartiet först och främst agerade för att stoppa det
            som var på gång, och i andra hand agerade vi för fullt för att
            förändra. Det är alltså svaret på din fråga, Ulrika.
          </note>
          <note>
            Jag vet att Ulrika Karlsson är väldigt intresserad av de frågor
            som har med integritetsaspekter att göra. Håller Ulrika Karlsson
            med mig om att detta ärende specifikt kan mejslas ur ett annat?
            Då menar jag lagstiftningsärenden vi har tagit beslut om sedan
            2001 och som gäller den personliga integriteten. Det har hänt
            väldigt mycket på detta område utan att man har gjort en samlad
            bedömning innan man har kommit med ett förslag.
          </note>
          <note>
            Innan man kommer med ett förslag ska man naturligtvis ha ställt
            sig frågan om proportionalitetsprincipen. Det har Integritetsskyddskommittén
            kommit fram till. Där satt alla partier, och där var vi också
            eniga.
          </note>
          <note>
            Anf. 64 ULRIKA KARLSSON i Uppsala (M) replik:
          </note>
          <note>
            Fru talman! I mitt anförande berättade jag om kritiken mot regeringen
            för att den är senfärdig med att införa detta datalagringsdirektiv
            i Sverige. Kritiken är berättigad; vi är sena. Detta är något
            som skulle ha varit implementerat år 2007.
          </note>
          <note>
            Denna försening är dock berättigad. Man har nämligen gjort en
            helhetsbedömning, och man har gjort en integritetsbedömning och
            en proportionalitetsbedömning av detta ärende samt sett frågan
            i ett vidare perspektiv bland annat med den fråga jag tog upp,
            det vill säga när de brottsbekämpande myndigheterna får hämta
            ut uppgifter.
          </note>
          <note>
            Vi tycker inte likadant. Vi tycker inte likadant i fråga om EU
            och den delen, och vi tycker inte likadant i denna fråga. Jag
            tycker att det finns skäl till att de brottsbekämpande myndigheterna
            får tillgång till viss information. Likväl: Bara för att man inte
            instämmer i någonting kan man inte missbruka den konstitutionella
            rätt som ges i regeringsformen 2:12, där det står att vi kan bordlägga
            ett ärende under ett års tid.
          </note>
          <note>
            Syftet med denna reglering är att hantera påtryckningar från
            främmande makt eller en tillfällig opinion i landet. Datalagringen
            har inte tillkommit av dessa skäl. Det är inte en tillfällig opinion
            i det här landet, och det är inte heller något nytt och hastigt
            uppkommet förslag. Detta har pågått under sju års tid, och diskussionen
            har funnits. Det har funnits möjlighet att föra debatten under
            sju års tid.
          </note>
          <note>
            Jag tycker faktiskt att det är smaklöst att missbruka den konstitutionella
            rätt som ges bara för att man inte accepterar majoritetens synpunkter.
            Det är nämligen obstruktion, och de som får betala notan är skattebetalarna
            med mångmiljonbelopp.
          </note>
          <note type="speaker">
            Anf. 65 LENA OLSSON (V) replik:
          </note>
          <note>
            Fru talman! Nu kom det in lite där på slutet att vi ska vara
            rädda om skattebetalarnas pengar eftersom det är 150 miljoner
            som står på spel trots att vi har fått det utrett att ingen vet
            vad det kommer att kosta.
          </note>
          <note>
            Jag vill återigen fråga: Hur hederligt är det att det innan valet
            inte var pengarna utan den personliga integriteten som betydde
            något, och när vi sedan får ett förslag på bordet direkt efter
            valet har ni inte kunnat göra så stora förändringar att de tillmötesgår
            det som kanske skulle ha varit er behjälpligt? Ni går i stället
            längre än vad direktivet kräver.
          </note>
          <note>
            Ulrika Karlsson, vi har haft många debatter, och du vet mycket
            väl att Vänsterpartiet vill bekämpa brott grov, organiserad brottslighet
            och all den retorik ni alltid använder.
          </note>
          <note>
            Men det finns också en baksida, det läste Jens Holm upp här,
            som ska beaktas. Man ska göra precis allt man kan för att förhindra
            att människor råkar hemskt illa ut därför att det införts en viss
            lagstiftning.
          </note>
          <note>
            Det är smaklöst, säger Ulrika Karlsson, till mig. Då säger jag
            att det var lika smaklöst av er att lura väljarna före valet.
          </note>
          <note>
            Överläggningen var härmed avslutad.
          </note>
          <note>
            8 § Statliga företag
          </note>
          <note>
            Föredrogs
          </note>
          <note type="speaker">
            Anf. 66 MATS ODELL (KD):
          </note>
          <note>
            Fru talman! En viktig debatt avlöses av en annan viktig debatt.
            Nu ska vi diskutera statliga företag och statens ägande i dem.
          </note>
          <note>
            Jag vill börja med att med gillande citera ur en av de motioner
            som jag snart ska yrka avslag på. Jag syftar på motion N327, signerad
            Ulf Holm, en av flera kloka miljöpartister. Så här skriver han:
          </note>
          <note>
            Staten bör i huvudsak inte äga företag som finns på fungerande
            konkurrensutsatta marknader.
          </note>
          <note>
            Ulf Holm har alltså helt oberoende av allianspartierna kommit
            fram till samma grundläggande insikt som vi när det gäller statens
            ägande av företag på konkurrensutsatta marknader. Hans generella
            uttalande i en motion om att statens andel av SAS bör avyttras
            är exakt detsamma som de nuvarande regeringspartiernas. Staten
            bör i huvudsak inte äga företag som finns på fungerande konkurrensutsatta
            marknader, säger han. Det är precis vår åsikt.
          </note>
          <note>
            Förutom att det finns skäl att staten äger typ naturliga monopol
            eller verksamheter med speciella samhällsuppdrag, till exempel
            Systembolaget, kan det finnas skäl att staten behåller ägandet
            av exempelvis LKAB vars verksamhet framtvingar förflyttning av
            Kirunas stadskärna. Regeringen har gjort och gör undantag för
            andra företag och skulle inte komma på tanken att frånhända staten
            kontrollen över Vattenfallskoncernen eller den svenska vattenkraften.
          </note>
          <note>
            I huvudsak har jag alltså, som representant för mitt parti och
            för Alliansen, och Ulf Holm som representant för Miljöpartiet
            samma insikt om detta.
          </note>
          <note>
            Det olyckliga, fru talman, i sammanhanget är att insiktsfulla
            miljöpartister av olika skäl tummat på sin klokskap och kanske
            till och med röstar mot sin tidigare deklarerade uppfattning när
            vi nu ska ta ställning till näringsutskottets förslag i betänkande
            nr 7. Jag tycker nog att Miljöpartiet ska fundera lite extra och
            granska de skäl som majoritetskamraterna, Sverigedemokraterna,
            anför för att riva upp tidigare bemyndiganden från riksdagen.
            I ett så exportberoende land som Sverige med så mycket ägande
            av verksamheter i utlandet verkar det lite inskränkt och omodernt
            att bygga sin majoritet på rädslan för utländska samarbetspartner.
            Hur känns det, Maria Wetterstrand, att gå i en sådan armkrok?
          </note>
          <note>
            Jag hade som finansmarknadsminister under förra mandatperioden
            under ett förordnande ansvaret att minska statligt ägande i en
            rad företag. Vi var på god väg. Vi hade avyttrat Vin &amp; Sprit helt
            och hållet liksom Vasakronan och en mindre del av Telia Sonera
            och Stockholmsbörsen i de nordiska börserna OMX då finanskrisen
            praktiskt taget ryckte undan möjligheterna för att fullfölja processen
            på ett för statskassan ansvarsfullt sätt. SBAB var ett av dessa
            företag helägt av staten trots att bolaget arbetar på en fungerande
            kommersiell marknad med en effektiv konkurrensrättslig reglering
            och med myndigheter som övervakar verksamheten.
          </note>
          <note>
            De som menar att en statlig bank eller ett helstatligt bostadsfinansieringsinstitut
            skulle befrämja konkurrens och dämpa kostnaderna för låntagarna
            på ett ansvarsfullt sätt, mer ansvarsfullt än vad privata motsvarande
            aktörer gör, ser inte till helheten och har icke dragit lärdom
            av vad som hände exempelvis i USA där det just var statliga och
            halvstatliga bolåneinstitut som i politisk populistisk nit pumpade
            upp den bubbla som tog med sig den amerikanska ekonomin ned i
            djupet.
          </note>
          <note>
            Genom att minska statens ägande av vodkaproduktion, börshandel
            och kontorslokaler har statsskulden och räntebetalningarna kunnat
            minskas så att Sveriges i dag står betydligt starkare än vad vi
            annars hade gjort under finanskrisen. Det har bidragit till den
            stabilitet och den positiva utveckling som vi alla kan glädjas
            åt i dag.
          </note>
          <note>
            Vad som främjar konkurrens och prispress är om det finns goda
            möjligheter och utsikter att etablera sig på en marknad. Är man
            förvissad om att det i så fall blir en tävlan på lika villkor
            är det mycket lättare att etablera sig än om man misstänker att
            staten på ett eller annat sätt gynnar en eller flera viktiga konkurrenter.
            Då blir intresset i motsvarande mån mindre. Det ska vara så att
            det är statsmakten som sätter upp regelverket för finanssektorn
            och genom sina myndigheter sköter tillämpningen och övervakar
            verksamheten. Då bör statsmakten inte samtidigt vara spelare på
            den marknad som man med oväld har att kontrollera.
          </note>
          <note>
            Grundprincipen att staten ska svara för regelverket på skilda
            marknader och övervaka dem tror jag samtliga partier i riksdagen
            delar. Vi är vidare eniga om att efterlevnaden ska kontrolleras
            inte bara av statliga svenska nationella myndigheter utan numera
            också av europeiska. Vi är glada för de nya regleringar som har
            tillkommit bland annat under det svenska ordförandeskapet. Men
            att spelarna på fungerande kommersiella marknader inte bör vara
            statsägda är vi oense om. Det är intressant att den oenigheten
            tycks ha ökat. Det skulle vara spännande att veta vad det beror
            på att partier som har haft en annan uppfattning och som har agerat
            på ett annat sätt plötsligt vänder och går i rakt motsatt riktning
            i armkrok med partier med uppfattningar som känns mindre relevanta
            i en alltmer globaliserad ekonomi.
          </note>
          <note>
            Principiellt finns det några iakttagelser att göra beträffande
            majoritetens förslag till tillkännagivande att blockera eventuella
            planer för regeringen på att bredda ägandet i Vattenfall. Motionen
            N1 från Miljöpartiet är föranledd av budgetpropositionen för 2011,
            där det klargörs att staten framöver kommer att vara majoritetsägare
            i bolaget men att en ägarbreddning kan komma att övervägas, nämligen
            om bolaget skulle behöva nytt ägarkapital. Då tycker inte regeringen
            och vi i alliansen att de pengarna ska tas under utgiftstaket
            på statsbudgeten för att skjuta in i investeringar i energiproduktion
            i olika delar av Europa. Vi tycker att det i så fall vore bättre,
            om sådant kapital behövs, att vara beredd att bredda ägandet men
            ändå behålla inflytandet och majoriteten.
          </note>
          <note>
            Trots att det inte finns något sådant förslag vill majoriteten
            blockera varje sådan tanke innan den ens har uppstått. Man gör
            det med det märkliga påståendet att Vattenfall är en dominerande
            aktör på en marknad som inte fungerar. Vattenfall svarar för ungefär
            20 procent av den relevanta nordiska marknaden och är alltså inte
            dominerande.
          </note>
          <note>
            Nu diskuteras, med rätta tycker jag, hur väl elmarknaden egentligen
            fungerar. Klimatet rår ingen på, och priserna trissas dessutom
            upp av skatter, avgifter och utsläppsrätter som ju beror på medvetna
            politiska beslut här i riksdagen respektive på EU-nivå. Vi menar
            att för att pressa priserna behövs det en väldigt tuff konkurrens
            och en ökad elproduktion på sikt. Riksdagen kommer med det beslut
            som De rödgröna vill driva igenom med hjälp av Sverigedemokraterna
            att sätta press på Vattenfall att hyfsa sin balansräkning på annat
            sätt.
          </note>
          <note>
            De rödgröna partierna vill enligt en gemensam reservation att
            Vattenfall inte enbart ska vara ett av de ledande företagen i
            energiomställningen utan det ledande företaget. Vi anser inte
            att det finns anledning för riksdagen att göra den typ av uttalande
            som oppositionen efterfrågar. Det som sägs i budgetpropositionen
            är att en ägarbreddning kan komma att övervägas. Samtidigt är
            det kristallklart uttryckt av regeringen att staten ska ha ett
            långsiktigt ägaransvar för Vattenfall och att staten ska fortsätta
            att vara majoritetsägare i bolaget.
          </note>
          <note>
            Fru talman! Med detta yrkar jag avslag på samtliga motioner och
            bifall till reservationerna l och 4.
          </note>
          <note type="speaker">
            Anf. 67 LARS JOHANSSON (S):
          </note>
          <note>
            Fru talman! Jag vill börja med att yrka bifall till förslaget
            i näringsutskottets betänkande under punkt 1 om SBAB, Posten Norden
            AB och Telia Sonera AB samt punkt 5 om statens ägande av Vattenfall
            AB. Dessutom yrkar jag bifall till reservation 2 avseende Nordea
            Bank AB, reservation 5 om Vattenfalls uppdrag och reservation
            9 om jämställdhet i de statliga bolagen.
          </note>
          <note>
            För oss socialdemokrater handlar näringspolitik om att nya jobb
            och tillväxt kan skapas med utgångspunkt i de områden där Sverige
            redan är framgångsrikt. Det är genom innovationer, forskning,
            entreprenörskap och utbildning som Sverige kan fortsätta att utveckla
            nya näringar samtidigt som viktiga näringar fortsätter att utvecklas
            i Sverige.
          </note>
          <note>
            De flesta företag drivs i privat regi, vilket vi också tycker
            är positivt. Men Sverige har dessutom stora tillgångar i form
            av råvaror, malm, skog, natur och vattenkraft, tillgångar som
            under lång tid har haft stor betydelse för vårt lands välstånd.
            De statliga företagen har här ett stort ansvar och kan visa vägen
            för god etik när det gäller att ta fram hållbara produkter, bra
            arbetsvillkor och konkurrenskraft.
          </note>
          <note>
            En hållbar utveckling kräver ökat ansvarstagande för klimatomställning
            och ett stopp för girighet och kortsiktig vinstmaximering. Staten
            kan därför genom sitt ägande spela en normsättande roll i näringslivet.
            LKAB, Sveaskog, Telia Sonera, SBAB, Posten Norden, Vattenfall
            och andra företag med statligt ägande ska vara förebilder.
          </note>
          <note>
            Den borgerliga regeringen visar efter valet i höstas att statliga
            företag inte är en del av regeringens näringspolitik. Det gör
            man genom att flytta över ägaransvaret i regeringen från Näringsdepartementet
            till Finansdepartementet med ett tydligt uppdrag att sälja ut
            statliga företag.
          </note>
          <note>
            Vi har nu fått en förvaltande statlig ägare som inte vill utveckla
            en aktiv ägarpolitik. Ansvarigt statsråd på Finansdepartementet
            har som huvuduppgift att sälja statliga företag för att minska
            statsskulden. Men till vilken nytta? Svenska folket blir inte
            rikare för det tvärtom. När tillgångarna försvinner har staten
            ingen avkastning på kapitalet i form av aktieutdelning eller värdestegring.
          </note>
          <note>
            I budgetpropositionen för 2011 förutspås en utdelning på 24 miljarder
            kronor exklusive Svenska Spel och Systembolaget. Det är pengar
            som går tillbaka till staten och som används till vår gemensamma
            välfärd som äldreomsorg, skola och sjukvård. Det är alltså inte
            skattepengar som används i de statliga företagen, vilket det ibland
            sägs från borgerligt håll.
          </note>
          <note>
            Ett av de företag som nu står på säljlistan är Telia Sonera.
            Telia Soneras datakablar tillhör ett av de trafiknät i världen
            som betraktas som de viktigaste. Det finns naturligtvis flera
            utländska makter som skulle vara lockade av att skaffa sig inflytande
            över detta kabelnät genom att köpa aktieposter när det kommer
            ut till försäljning. Det är ett huvudskäl till att vi säger nej
            till den försäljningen. När det gäller SBAB finns det många goda
            skäl till att staten ska vara med och ta ansvar på bolånemarknaden
            för miljoner svenska bolånekunder.
          </note>
          <note>
            Fru talman! När det gäller Posten Norden är utskottets majoritet
            tydlig med vad man vill, nämligen att ta tillbaka regeringens
            bemyndigande att ytterligare minska svenska statens ägarandel.
            Utskottets betänkande justerades den 1 mars efter att frågan beretts
            sedan den 18 januari. Det handlar om att tillse att vi har en
            väl fungerande postverksamhet i hela landet såväl i glesbygd som
            för många småföretag. Med en börsintroduktion och en minoritetspost
            har vi avsagt oss detta inflytande.
          </note>
          <note>
            Utskottets ordförande meddelade delar av utskottet den 7 mars
            att ett aktieägaravtal mellan den svenska staten och den danska
            staten som har varit hemligt för utskottet innehåller paragrafer
            som står i strid med förslaget till beslut från majoriteten i
            utskottet. Mot den bakgrunden kallades utskottet till ett möte
            med finansmarknadsminister Peter Norman den 10 mars.
          </note>
          <note>
            Vid mötet framkom att regeringen för utskottet hade hemlighållit
            ett aktieägaravtal från den 24 juni 2009 med en paragraf som skulle
            hindra Sverige från att kunna bibehålla sin ägarandel i Posten
            AB. Utskottets kansli, som bereder alla näringsutskottets propositioner
            och motioner, har inte fått ta del av avtalet. Detsamma gäller
            utskottets ledamöter.
          </note>
          <note>
            Det är särskilt anmärkningsvärt eftersom behandlingen av betänkandet
            hade pågått från den 18 januari. Partierna hade redogjort för
            sina ståndpunkter och det var klart att det fanns en majoritet
            som skulle gå på den av S och MP lagda motionen om att ta tillbaka
            bemyndigandet att minska ägandet i bland annat Posten AB. Beredningen
            pågick ända till den 1 mars då betänkandet justerades.
          </note>
          <note>
            Under samma period gjorde dessutom regeringen ett tilläggsavtal
            till det tidigare nämnda aktieägaravtalet den 17 februari för
            att tillmötesgå den danska regeringen. Inte heller detta avtal
            blev känt för utskottet.
          </note>
          <note>
            Regeringen har på ett flagrant sätt nonchalerat sin informationsskyldighet
            till riksdagens näringsutskott och har efter att näringsutskottet
            justerat sitt betänkande försökt göra gällande att staten på grund
            av detta förslag till beslut skulle bli skadeståndsskyldig.
          </note>
          <note>
            Vår uppfattning är att om regeringen finner att riksdagens beslut
            är ett problem så får man återkomma till riksdagen. Det får aldrig
            bli så att regeringen i efterhand ska försöka sätta sig över demokratiska
            beslut fattade av Sveriges riksdag. Från detta ska ansvarigt statsråd
            hålla tassarna borta. Det är kanske därför Peter Norman har strukit
            sig från talarlistan.
          </note>
          <note>
            Fru talman! När det gäller energiomställningen har regeringen
            ett särskilt ansvar för Vattenfall som helstatligt bolag. Vi menar
            att det behövs en vision om att Vattenfalls energiförsörjning
            på längre sikt ska baseras helt på förnybar energi. Enligt vår
            reservation ska Vattenfall vara ledande i omställningen av energisystemet
            och pådrivande i energiomställningen i Sverige och Europa på alla
            de marknader där bolaget verkar. Det gäller även deras dotterbolag.
            Vidare ska bolaget öka sina investeringar i förnybar energiproduktion
            och inte bygga nya kol- eller kärnkraftverk.
          </note>
          <note>
            Tyvärr har vi en borgerlig regering som med två rösters majoritet
            så sent som den 17 juni förra året i riksdagen drev igenom ett
            beslut om att satsa på ny kärnkraft i Sverige, ett kortsiktigt
            beslut som omgående behöver omprövas. Kärnkraften har sedan Harrisburgolyckan
            återkommande drabbats av olyckor där människors liv satts i fara,
            som nu senast i Fukushima i Japan. Men kom ihåg att riskerna finns
            också i Sverige. Det var brist på säkerhet som gjorde att Barsebäcks
            kärnkraftverk var stängt under större delen av 2005. Vi kan vara
            glada för att regeringen Persson sedan avvecklade kärnkraftverket,
            som låg felplacerat vid en stor befolkningskoncentration.
          </note>
          <note>
            Det har kanske också fallit i glömska att Forsmark hade stora
            problem med kylningen av en reaktor på grund av elfel så sent
            som hösten 2006. Trots ett omfattande säkerhetsarbete drabbas
            kärnkraften av nya olyckor. Man simulerar risker och garderar
            sig för sådant man vet, men mot det oförutsedda finns det inga
            garantier om att kärnkraften är säker. Vattenfall som stor ägare
            av svenska kärnkraftverk ska därför inte som regeringen vill ges
            i uppdrag att planera och bygga nya kärnkraftverk.
          </note>
          <note>
            Sverige har tvärtom goda förutsättningar att bygga ny energiproduktion,
            inte minst inom vindkraft. Vårt budskap är därför tydligt till
            Vattenfall och regeringen att man ska stå i främsta ledet när
            de nya energikällorna skapas. Det är bra både för miljön och för
            tillväxten i Sverige. Socialdemokraterna, Miljöpartiet och Vänsterpartiet
            har också lagt fram ett förslag som går i denna riktning. Centerpartister
            som nu börjar säga att de vill avveckla kärnkraften har nu en
            ny möjlighet att ta ställning för en avveckling genom att rösta
            för vår reservation.
          </note>
          <note>
            I detta anförande instämde Carina Adolfsson Elgestam, Ingemar
            Nilsson, Ingela Nylund Watz och Börje Vestlund (alla S).
          </note>
          <note type="speaker">
            Anf. 68 MATS ODELL (KD) replik:
          </note>
          <note>
            Fru talman! Det fanns en del inslag i Lars Johanssons anförande
            som det finns anledning att bemöta, inte minst när Lars Johansson
            säger att regeringen är någon sorts förvaltare som bara väntar
            på att slakta de här företagen. Det är precis tvärtom. Regeringens
            förvaltning, oberoende av om den sker på Näringsdepartementet
            eller på Finansdepartementet, är att utveckla företagen. Det har
            vi också visat. Vi fick långt mer för de företag som är sålda
            än vad någon trodde. Det sker alltså en mycket omsorgsfull förvaltning
            och utveckling av de här företagen.
          </note>
          <note>
            Det andra är när Lars Johansson talar om eventuella köpare av
            delar av Telia Sonera. Vi ska komma ihåg att staten i dag äger
            37,3 procent av bolaget. Det finns alltså redan ett antal aktörer.
            Det som är solklart och det har denna kammare slagit fast är att
            staten inte kommer att gå ifrån sitt huvudägande och sitt dominerande
            inflytande förrän det är helt säkerställt att de försvars- och
            säkerhetspolitiska dimensionerna i nätet är helt säkrade. Där
            behöver Lars Johansson inte oroa sig.
          </note>
          <note>
            När det gäller aktieägaravtalet håller jag med om att det hade
            varit bra om utskottet hade fått information tidigare om aktieägaravtalets
            utformning, men egentligen är det inget nytt i detta avtal. Det
            framgår av både propositionen och betänkandet att det kan komma
            att bli en börsintroduktion och en nyemission. Det framgår av
            avtalet och också av både proposition och betänkande att den svenska
            staten inte behöver sälja aktier. Det gäller fortfarande. Det
            kan visserligen bli en utspädning om det sker en nyemission, men
            det ligger i sakens natur.
          </note>
          <note type="speaker">
            Anf. 69 LARS JOHANSSON (S) replik:
          </note>
          <note>
            Fru talman! Det är uppenbart att regeringen vill sälja ut statliga
            företag. Det är ju därför vi har dagens debatt. Vi anser att det
            är mycket märkligt att man har lämnat över hela frågan om kopplingen
            till näringspolitik när det gäller statliga företag. Vi har en
            annan syn på det. Vi ser dem som en viktig del i näringspolitiken.
            Därför tycker vi att man ska ha en samlad ägarpolitik.
          </note>
          <note>
            Problemet är att ni hela tiden vill sälja ut. Ni bortser från
            andra faktorer, som att det till exempel är bra att vi har SBAB
            på bolånemarknaden. Man kan styra ett bolåneinstitut för alla
            våra bolånekunder. Vi kan till exempel agera med ett statligt
            Telia Sonera när det gäller accessnätet. Även om ni säger att
            ni ska kontrollera den frågan innan ni säljer finns de ju med
            på säljlistan. Ni har redan sagt att de ska vara där.
          </note>
          <note>
            Vi talar om ägarspridning när det gäller Vattenfall. Varför då?
            Vi hade även Vattenfalls vd i utskottet för en tid sedan. Då berättade
            han mycket tydligt att den investeringsbudget som man har för
            närvarande, ca 165 miljarder, kommer man att klara utan ägartillskott.
            Ni går dock ut och påstår att det krävs ett ägartillskott, och
            därför vill ni öka aktiespridningen i bolaget i stället för att
            vara aktiv ägare i bolaget.
          </note>
          <note>
            När man gör sådana uttalanden undrar också de statliga företagen
            vad som är regeringens, alltså ägarens, uppfattning. Det är egentligen
            allvarligt att man driver statliga företag på det viset och säger
            att man ska sälja ut dem i stället för att ge nya riktlinjer för
            hur de ska kunna utvecklas. Det är det som är poängen i den här
            diskussionen.
          </note>
          <note type="speaker">
            Anf. 70 MATS ODELL (KD) replik:
          </note>
          <note>
            Fru talman! Jag är lite förvånad över att Lars Johansson inte
            tycks komma ihåg att regeringen har lagt fram nya ägardirektiv
            för Vattenfall för att just gå i riktning mot en mer hållbar energipolitik
            som också tar större hänsyn till energiomställningen, som är en
            viktig målsättning för den här regeringen.
          </note>
          <note>
            Breddningen av ägandet i Posten AB handlar om att vi har ett
            avtal som var mycket tydligt redovisat. Jag håller med om att
            det hade varit bättre om utskottet tidigare hade fått utförlig
            information om detta, men det ändrar inget i sak i förhållande
            till vad som står i propositionen och i det betänkande som utskottet
            behandlade under förra mandatperioden.
          </note>
          <note>
            Den stora skillnaden är att Socialdemokraterna, Vänsterpartiet
            och uppenbarligen också nu Miljöpartiet anser att de statliga
            företagen ska vara något slags spelare i en näringspolitik. De
            ska ges andra villkor än andra företag har på en gemensam marknad.
            Det tror vi leder fel. Det finns alldeles för många exempel på
            den typen av statlig styrning ta Stålverk 80. Det finns hur många
            sådana exempel som helst där politiska, ideologiska ambitioner
            har gått ut över vad som är sunt och långsiktigt hållbart i näringslivet.
            Det är där vi skiljer oss.
          </note>
          <note>
            Vi tror att det är bättre att det är människor av kött och blod
            som riskerar egna surt förvärvade pengar än att vi tar skattebetalarnas
            pengar. Visst har vi väldigt duktiga statstjänstemän, men Ikea
            skulle aldrig ha skapats av statstjänstemän. Det krävs entreprenörer
            av kött och blod för att företagsamheten ska utvecklas.
          </note>
          <note type="speaker">
            Anf. 71 LARS JOHANSSON (S) replik:
          </note>
          <note>
            Fru talman! Nu diskuterar vi inte att förstatliga hela näringslivet.
            Vi diskuterar viktiga statliga bolag på områden som är viktiga
            för Sveriges välfärd och utveckling. Vi talar om naturtillgångar.
            Det är möjligt att Mats Odell i framtiden vill sälja också LKAB,
            som är en stor gruvindustri i Sverige. Det är möjligt att han
            vill sälja Sveaskog också, som äger en stor del av svensk skog
            och har stor betydelse för hur skogsnäringen utvecklas i landet.
          </note>
          <note>
            Att man vill sälja ut delar av Vattenfall är uppenbart. Vattenfall
            äger en stor del av vattenkraften i Sverige. Vi tycker att den
            ska vara kvar i statens ägo. Vi tycker att vi ska utveckla företagen.
          </note>
          <note>
            Som jag tidigare har sagt går dessa företag inte med underskott.
            De ger överskott till statskassan dryga 20 miljarder för innevarande
            år. Om vi hade behövt lägga in extra pengar för att de här företagen
            ska kunna leva på en marknad hade det varit en annan diskussion,
            men det är inte så nu. De här företagen har utvecklats under såväl
            socialdemokratiska som borgerliga regeringar.
          </note>
          <note>
            Jag noterar nu att ni vill avveckla ägandet successivt. Jag vill
            nog ändå påstå att finansmarknadsministerns uttalande som ansvarig
            för statens ägande återkommande har varit: Mitt uppdrag är att
            sälja ut statliga företag för att reducera statsskulden. Det är
            ju så man resonerar, men det är bara snack i grunden. Vi blir
            ju inte rikare för det. Vi blir fattigare. Vi kommer inte att
            få någon aktieutdelning och får ingen del av värdetillväxten i
            de här statliga företagen, som successivt har ökat i värde. Det
            är Ebberöds bank att sälja ut.
          </note>
          <note type="speaker">
            Anf. 72 JONAS JACOBSSON (M):
          </note>
          <note>
            Fru talman! Ledamöter! Jag vill börja med att yrka bifall till
            reservationerna 1 och 4 och i övrigt bifall till utskottets förslag.
          </note>
          <note>
            Vi är här i kammaren i dag för att behandla näringsutskottets
            betänkande avseende 2010 års redogörelse för företag med statligt
            ägande, en redogörelse från Riksrevisionens styrelse avseende
            Svensk Exportkredit samt ett antal motioner med koppling till
            dessa frågor.
          </note>
          <note>
            Med 57 statligt ägda företag är staten Sveriges största företagsägare.
            Den statliga företagsportföljen värderas till över 600 miljarder
            kronor. Ägandet medför därmed förstås ett stort och viktigt ansvar.
          </note>
          <note>
            I dagens debatt riktas fokus på särskilt viktiga kärnfrågor som
            handlar om var gränserna ska dras kring det statliga ägandet.
            Vilka företag bör staten egentligen äga och varför? Vilka risker
            finns med statligt ägande i vissa fall? Vilka fördelar kan finnas
            i andra fall?
          </note>
          <note>
            Alliansregeringen och allianspartierna i riksdagen menar att
            det av flera skäl är extremt viktigt att sätta gränser för vad
            staten kan, bör och ska göra när det gäller att äga företag. Dels
            sätter staten ofta spelreglerna på marknaden och bör därmed inte
            själv vara en aktör, dels är det förknippat med stora ekonomiska
            risker att driva företag.
          </note>
          <note>
            Låt mig börja med det första huvudskälet. För mig är det självklart
            att staten har en viktig uppgift när det gäller att ange ramar
            och regler för näringslivet och att se till att det finns en fungerande
            lagstiftning och ett rättsväsen som kan upprätthålla lagstiftningen
            och säkerställa att marknaden fungerar.
          </note>
          <note>
            Det är dock inte rimligt att den som både sätter reglerna och
            dömer samtidigt är en aktör på marknaden. Det blir ungefär som
            om IFK Göteborg utöver att spela i allsvenskan ensamt skulle få
            bestämma vilka regler som ska gälla och dessutom döma alla matcher
            inklusive sina egna.
          </note>
          <note>
            Fru talman! Det är inte rimligt. Det tycker nog inte ens Lars
            Johansson, även om han är från Göteborg.
          </note>
          <note>
            Staten bör inte själv vara en aktör på välfungerande marknader.
            Statligt ägande av företag är i princip bara motiverat när det
            finns ett särskilt samhällsuppdrag som är svårt att hantera på
            något annat sätt.
          </note>
          <note>
            Fru talman! Det andra huvudskälet handlar om ekonomi. Vi menar
            att staten bör minska sin låneskuld, alltså statsskulden, så att
            vi står bättre rustade för kommande kriser. I praktiken innebär
            nämligen kombinationen av en statskuld på drygt 1 100 miljarder
            kronor och ett innehav av statliga företag till ett värde av drygt
            600 miljarder kronor att staten lånar pengar för att äga företag.
          </note>
          <note>
            Låt mig vara tydlig med att ägandet i många fall kan vara väl
            motiverat. Det är dock viktigt att komma ihåg att statsskuldens
            värde är fast medan värdet på företag varierar kraftigt beroende
            på konjunkturen. Som exempel kan nämnas att statens Nordeaaktier
            var värda ungefär 30 miljarder mindre under finanskrisen än nu.
          </note>
          <note>
            Intäkterna från försäljningen av statligt ägda företag ska alltså
            användas för att betala av på statsskulden, vilket stärker Sveriges
            ekonomiska förutsättningar att klara en ny kris. Detta är särskilt
            viktigt eftersom vi ser ett tydligt samband mellan olika länders
            skuldsättning och hur hårt de drabbats av den finansiella krisen.
            Vi ser hur länder som Spanien och Grekland som var högt skuldsatta
            när den finansiella oron spred sig nu behöver hantera kraftiga
            budgetunderskott.
          </note>
          <note>
            Att äga exempelvis finansiella tillgångar är dessutom förknippat
            med extra stora risker eftersom värdet kan förändras mycket snabbt.
          </note>
          <note>
            Med lägre statsskuld minskar sårbarheten för oro på kreditmarknader
            och stigande räntenivåer. Det skapar bättre förutsättningar och
            utrymme att agera i ekonomiskt tuffare tider.
          </note>
          <note>
            Försäljningen av Nordeaaktier nyligen är ett exempel på detta.
            Intäkterna innebar en rejäl förtjänst för staten som användes
            för att betala av på Sveriges statsskuld och därigenom minska
            statens skuldsättning och räntekostnader.
          </note>
          <note>
            Fru talman! Tittar vi på de tre aktuella bolagen, där det finns
            en samlad opposition mot försäljning, verkar alla tre på fungerande
            marknader. Man kan säkert definiera statliga kärnuppgifter på
            många olika sätt, men det kan rimligen inte anses vara statliga
            kärnuppgifter att dela ut post, leverera telefonitjänster och
            tillhandahålla bostadslån särskilt inte då det finns gott om andra
            aktörer på marknaden som kan leverera dessa tjänster.
          </note>
          <note>
            Beträffande Posten Norden finns ett samhällsuppdrag som står
            inskrivet i bolagsordningen. Den kan inte ändras så länge staten
            äger minst 34 procent av bolaget, vilket vi tycker att staten
            ska fortsätta göra.
          </note>
          <note>
            När det gäller Telia regleras tillgången till det så kallade
            kopparaccessnätet inte genom ägandet utan genom annan lagstiftning.
          </note>
          <note>
            Som vi ser det borde dessa bolag vara helt oproblematiska att
            sälja i enlighet med det bemyndigande som regeringen i dag har.
          </note>
          <note>
            När det gäller SBAB finns det anledning att vara extra fundersam.
            I andra länder, exempelvis USA, har vi sett hur statliga bolåneinstitut
            har bidragit till att blåsa upp en bostadsbubbla genom att tillhandahålla
            konstlat billiga lån. Den internationella finanskrisen har visat
            vilka katastrofala effekter detta kan få för enskilda, för företag
            och för stater.
          </note>
          <note>
            I Sverige förs nu en diskussion om huruvida vi också har en bostadsbubbla.
            SBAB var tidigt ute med att ta bort dyra topplån, att erbjuda
            bottenlån upp till 95 procent av bostadens värde och att erbjuda
            lån även till handpenningen. Man kan inte bortse från risken att
            bolaget med staten som ägare i ryggen bidrar till att driva fram
            ett ökat risktagande även hos andra långivare.
          </note>
          <note>
            Ska staten verkligen medverka till denna typ av risktagande och
            spekulationer? Svaret borde vara nej. Jag kan bara beklaga att
            det verkar finnas en majoritet för en annan linje i kammaren i
            dag.
          </note>
          <note>
            Fru talman! Utöver de nämnda bolagen har Socialdemokraterna och
            Vänsterpartiet förslag om att på samma satt återkalla bemyndigandet
            att minska statens ägande i Nordea. Detta förslag är om möjligt
            ännu mer obegripligt. Det finns åtskilliga aktörer på den svenska
            bankmarknaden, och det finns dessutom internationella aktörer.
            Konkurrensen är hård och hårdnande, vilket betyder att riskerna
            är stora och ökande. Det är direkt olämpligt att staten är en
            aktör här.
          </note>
          <note>
            Staten kan dessutom agera med större trovärdighet gentemot banksystemet,
            exempelvis vad gäller synen på risktagande, hur banker marknadsför
            olika produkter eller hur kreditgivning ska hanteras, om man inte
            samtidigt själv är en stor aktör och därmed spelar dubbla roller.
          </note>
          <note>
            Fru talman! Försäljningen av vissa statliga företag är en del
            av en ansvarsfull ekonomisk politik för att rusta Sverige för
            framtida utmaningar. Det yttersta syftet är att värna skattebetalarnas
            intressen på bästa möjliga sätt. Agerandet från de rödgröna partierna
            tillsammans med Sverigedemokraterna riskerar tyvärr att försvaga
            Sveriges ekonomiska stabilitet.
          </note>
          <note>
            I detta anförande instämde Jessica Polfjärd (M).
          </note>
          <note type="speaker">
            Anf. 73 LARS JOHANSSON (S) replik:
          </note>
          <note>
            Fru talman! Jonas Jacobsson talar om stora ekonomiska risker
            med statligt ägande. Men varje år från 2004 och framåt har de
            statliga bolagens utdelning till staten varit på mångmiljardbelopp.
            Under 2011 räknar regeringen med 24 miljarder. Ingen gång under
            denna tid har staten behövt skjuta till pengar. De statliga bolagen
            ger överskott. När Vattenfall besökte utskottet berättade ordföranden
            att man hade betalat in 95 miljarder till staten.
          </note>
          <note>
            Jag har svårt att tro på talet om ekonomiska risker. Men det
            är klart att om regeringen blir ännu passivare och inte styr kan
            sådana situationer uppstå.
          </note>
          <note>
            Vår utgångspunkt är dock att man som ägare har en skyldighet
            att utveckla sina företag. Det är en grundförutsättning oavsett
            om man är privat, statlig eller kooperativ ägare. Man ska äga
            företag för att utveckla dem.
          </note>
          <note>
            De företag vi nu talar om har stora möjligheter på den svenska
            marknaden och i en del fall också på den internationella marknaden.
            Att då avhända sig detta och säga att det är sådana stora risker
            att man inte vågar hålla på med det längre visar på en form av
            inkompetens.
          </note>
          <note>
            Så inkompetenta kan ni väl ändå inte vara på den borgerliga kanten?
            Ni talar ju ofta om era nära relationer till näringslivet. Då
            borde ni veta hur man driver företag så att den typen av stora
            risker inte uppstår. Ta möjligheten, använd ägandet och styr och
            utveckla företagen!
          </note>
          <note type="speaker">
            Anf. 74 JONAS JACOBSSON (M) replik:
          </note>
          <note>
            Fru talman! I Lars Johanssons värld är det uppenbart att det
            alltid är positivt att äga och att det alltid är riskfritt att
            äga. Det är tydligen bara att plocka hem utdelningarna på miljardbelopp.
          </note>
          <note>
            Låt mig då påminna om det jag sade i mitt huvudanförande: Statens
            Nordeaaktier, exempelvis, var värda 30 miljarder mindre under
            finanskrisen än nu. Detta understryker att det också finns risker
            med ägandet.
          </note>
          <note>
            Fru talman! Lars Johansson tycker att det är en god affär för
            staten att äga bolag, till och med på välfungerande marknader
            med tuff konkurrens. Om det nu är en så god affär och så låg risk
            att äga exempelvis Nordea utgår jag från att Lars Johansson lever
            som han lär och själv lånar pengar för att köpa bankaktier. Jag
            utgår från att det också är det råd som du ger till familj, släkt
            och vänner. För varför tycker Lars Johansson annars att staten
            ska ta dessa risker, om han inte själv är beredd att göra det?
          </note>
          <note type="speaker">
            Anf. 75 LARS JOHANSSON (S) replik:
          </note>
          <note>
            Fru talman! Om vi tittar på Nordea Bank från 2004 till 2008 ligger
            de på en utdelning till staten på 9 miljarder. Sedan har den under
            ytterligare ett par år gett utdelning till staten. Detta har också
            varit en bra affär för staten. Dessutom har värdet på aktien hela
            serien om vi räknar från 2004 till och med 2011 ökat. Även detta
            är alltså en större tillgång än det var 2004, och så är det med
            företag efter företag som ni har med på den så kallade säljlistan.
          </note>
          <note>
            Jag har svårt att se att man inte använder sig av sitt ägande
            och styr företag. Dessutom är inte alla företag enbart en marknadsfråga.
            Posten Norden, till exempel, har ett samhällsuppdrag. Det är inte
            bara en marknad som vem som helst kan sköta, utan det finns ett
            tydligt uppdrag att se till att posten finns i hela landet och
            att alla har tillgång till den. Det gäller småföretagare i glesbygd
            etcetera. Då måste man styra ett företag så att det får denna
            inriktning.
          </note>
          <note>
            Jag har tidigare talat om Vattenfall. Det är en oerhört viktig
            aktör på energimarknaden. Vi vill att Vattenfall ska vara en föregångare
            och inte ses som en av många aktörer. Vattenfall ska vara en föregångare
            när det gäller energiomställningen och möjligheten att utveckla
            ny energi. Vattenfall ska inte bygga ny kärnkraft. Där ger vi
            tydliga besked från oppositionens sida.
          </note>
          <note>
            Jag vet att ni har en annan inställning. Ni tycker att detta
            bara är en marknad. Om man har den inställningen spelar det naturligtvis
            ingen roll om det är staten som äger de här företagen. Men vi
            tycker att det är viktigt att staten är en aktiv aktör på dessa
            områden. Vi menar att staten ska vara det.
          </note>
          <note>
            Jag har lång erfarenhet av kommunalpolitik i Göteborg, och jag
            kan bara upplysa Jonas om att vi har sett till att exempelvis
            det kommunala energibolaget i Göteborg ägs av kommunen. På det
            sättet kan vi utveckla ny bioenergi i detta bolag. Precis på samma
            sätt skulle man kunna använda sig av Vattenfall för att utveckla
            nya energiområden.
          </note>
          <note type="speaker">
            Anf. 76 JONAS JACOBSSON (M) replik:
          </note>
          <note>
            Fru talman! Lars Johansson och jag är nog överens om att så länge
            staten är ägare är det oerhört viktigt att staten tar ägaransvaret
            på allvar för att utveckla bolagen. I vissa fall finns det också
            särskilda uppdrag. Du nämner Posten. Detta är också inskrivet
            i bolagsordningen, vilket jag nämnde tidigare.
          </note>
          <note>
            Men huvudpoängen kvarstår: Det finns starka skäl att fortsätta
            minska statsskulden för att se till att vi står bättre rustade
            för framtida kriser. Frågan är när man i så fall kan göra det.
            Om man ska sälja bolag menar jag att det är viktigt att se till
            att göra det nu, när konjunkturen är god och när det finns ett
            värde i bolagen. Det är svårt att realisera pengarna när landets
            ekonomi befinner sig i fritt fall. Vi kan återigen ta exemplet
            Nordea, där värdet sjönk rätt tydligt.
          </note>
          <note>
            Ett statligt ägande är motiverat i ett antal fall, men när det
            inte är det tycker jag att man måste se över när man ska sälja.
            Man kan inte köpa en försäkring när huset redan brinner, och man
            kan inte sälja statliga bolag mitt under en kris. Det måste göras
            i förväg.
          </note>
          <note>
            Regeringen är mån om att agera ansvarsfullt med medborgarnas
            gemensamma resurser. En del av detta är att sälja vissa av de
            statliga företagen för att därmed betala av på statsskulden.
          </note>
          <note type="speaker">
            Anf. 77 MARIA WETTERSTRAND (MP):
          </note>
          <note>
            Fru talman! Under tidigare mandatperioder har regeringen av dåvarande
            riksdagsmajoriteter fått bemyndigande att sälja hela eller delar
            av statliga företag, bland annat SBAB, Telia Sonera och Posten.
          </note>
          <note>
            Vi har från oppositionen olika syn på statliga företag och statligt
            ägande. Men vi har i dag en majoritet i utskottets betänkande
            för att återta några av de bemyndiganden som regeringen har fått.
            Det gäller just SBAB, Telia Sonera och Posten. För Telia Sonera
            handlar det om att begränsa det bemyndigande som regeringen har
            i dag.
          </note>
          <note>
            Jag delar till viss del regeringens uppfattning att vissa statliga
            bolag bör och kan säljas och att det finns ett problem med att
            staten har ett stort ägande i företag. Framför allt handlar det
            om att staten går ut och är en konkurrent på en öppen marknad
            där staten själv sätter reglerna. Det har vi sett exempel på när
            det gäller just Telia Sonera. Staten fick idén att man inte längre
            skulle ha ett fast telenät i hela landet och började diskutera
            detta. Om man inte erbjuder ett fast telenät i hela landet är
            det förstås i de områden där enbart Telias mobilnät fungerar som
            det fasta nätet kommer att försvinna först. Det blir ett problem
            när det är staten som äger just detta bolag eftersom man gynnar
            sig själv på en marknad.
          </note>
          <note>
            Det är uppenbart att staten skulle kunna sälja bolag som SAS
            utan att det skulle utgöra något hot, såvitt vi kan bedöma, mot
            vare sig statens ekonomi eller mot kommunikationerna i landet.
          </note>
          <note>
            Vi från Miljöpartiets sida ser att det ibland finns problem med
            att staten äger bolag, och vi menar att det ska finnas särskilda
            skäl för att staten ska ha ett ägande i bolag. I dessa skäl räknar
            vi inte in att man bara vill ha vinsten. Om detta vore ett tillräckligt
            skäl för staten att äga bolag skulle staten kunna ge sig ut och
            spekulera på börsen, försöka vinna pengar och satsa i bolag som
            går bra. Det anser de flesta av oss är ett orimligt agerande.
          </note>
          <note>
            Däremot finns det skäl som kan vara tillräckligt tunga för att
            staten ska äga bolag. Det gäller till exempel om det råder bristande
            konkurrens på en marknad där staten kan gå in som aktör och förbättra
            konkurrensen, där det finns risk för privata monopolbildningar
            eller där det finns naturliga monopol på områden som är viktiga
            samhällsintressen.
          </note>
          <note>
            Vi menar att det finns orsak till att återta bemyndigandet när
            det gäller just dessa tre bolag. SBAB ser vi som ett viktigt verktyg
            för att skärpa konkurrensen på bolånemarknaden. När det gäller
            Telia Sonera handlar det framför allt om kopparnätet, som är en
            resurs av stort samhälleligt värde. Inte minst kan det i en krissituation
            vara absolut nödvändigt att man har tillgång till kopparnätet,
            till exempel om mobilnätet skulle slås ut. Nu säger regeringspartierna
            att de inte har för avsikt att sälja kopparnätet, men denna begränsning
            finns inte i det bemyndigande som regeringen har. Det är rimligt
            att bemyndigandena utformas på det sätt som riksdagens majoritet
            anser att de ska vara utformade.
          </note>
          <note>
            Vi anser att Posten bedriver en verksamhet som är en viktig samhällsservice.
            Det är viktigt att det finns fungerande postservice i hela landet.
            Vi har också motsatt oss att man ska börsintroducera Posten. Just
            frågan om Posten AB har, som Lars Johansson tidigare påpekade,
            varit uppe i utskottet även efter det att vårt betänkande justerades.
            Vi diskuterade detta för första gången redan i januari. Då blev
            det tydligt för regeringen att det fanns en riksdagsmajoritet
            emot att sälja Posten. Då borde regeringen rimligtvis ha agerat
            om den upplevde att detta var ett problem. Betänkandet justerades
            den 1 mars sex veckor senare. Det var en ovanligt lång tid mellan
            den första gången ärendet togs upp och justeringen av betänkandet.
            Trots att det var så lång tid kom regeringen först sex dagar efteråt
            och meddelade utskottet att det förelåg vissa problem med det
            yrkande som hade vunnit majoritet i utskottet. Ministern menade
            att det handlade om att Sverige skulle bli skyldigt till avtalsbrott.
          </note>
          <note>
            Det var helt nya uppgifter för riksdagen. Vi har inte informerats
            om innehållet i det här aktieägaravtalet tidigare på just den
            punkt som det här handlar om, nämligen frågan om en nyemission.
            Det står i den proposition som regeringen lade fram 2007/08, som
            refererar till det avtal som skrevs då, att det kan bli aktuellt
            med nyemissioner. Men det står också att den svenska staten enligt
            samma avtal har en möjlighet att välja om den vill delta i sådan
            ägarbreddning. Juristerna på Regeringskansliet var också tydliga
            med att det förhöll sig på det sättet. Den delen av avtalet som
            gör Sverige skyldigt att delta i en nyemission av aktier vid en
            eventuell börsintroduktion fanns inte 2008, utan den kom till
            2009 utan att riksdagen informerades om det. Det är anmärkningsvärt
            att riksdagen inte har fått den här informationen vid den tidpunkt
            då avtalet tecknades eftersom det är en väsentlig information.
          </note>
          <note>
            Nu förhåller det sig dock på det sättet att en aktualisering
            av avtalsbrott inte kan bli aktuell förrän tidigast år 2013. Vi
            i oppositionen har därför valt att stå fast vid det förslag till
            riksdagsbeslut som vi lade fram när vi justerade betänkandet.
            Om det skulle vara så att regeringen upplever att detta beslut
            är ett problem som kan innebära att man kan bli skyldig till avtalsbrott
            eller att man blir tvungen att förhandla om avtalet och det misslyckas
            utgår vi ifrån att regeringen återkommer till oppositionen för
            att föra diskussioner om hur man kan utforma ett nytt bemyndigande
            som i så fall kan lösa det problemet. Vi utgår också ifrån att
            vi vid det tillfället har lite mer än minus sex dagar på oss att
            diskutera saken.
          </note>
          <note>
            Fru talman! Det här betänkandet tar också upp frågan om Svensk
            Exportkredit. Svensk Exportkredit är det bolag av de statligt
            ägda bolagen som har den näst största omsättningen efter Vattenfall.
            De har blivit granskade av Riksrevisionen och fått ett ganska
            stort antal påpekanden. Jag tycker att det mest anmärkningsvärda
            som jag har blivit uppmärksammad på i det här avseendet är det
            enormt breda uppdrag som Svensk Exportkredit har. De har en näst
            intill obegränsad möjlighet att lägga pengar på nästan vad som
            helst. Det står till exempel i deras direktiv att de ska kunna
            lägga pengar på att bygga motorvägar i Sverige med hänvisning
            till att det indirekt skulle kunna främja svensk export. Jag tror
            att det är ganska få svenskar som vet att det är på det sättet.
            Det är inte någonting som den här regeringen har hittat på, utan
            det har varit så tidigare.
          </note>
          <note>
            Nu är det på gång att regeringen ska skriva nya direktiv till
            Svensk Exportkredit. Vi utgår ifrån att utskottet kommer att få
            ta del av dem och delta i diskussionen om hur de ska utformas
            med anledning av den kritik som Riksrevisionen har kommit med.
            Jag har därför avstått från något yrkande i betänkandet utan skrivit
            ett särskilt yttrande där jag gör tydligt att jag anser att Svensk
            Exportkredits direktiv bör utformas på ett sådant sätt att deras
            verksamhet begränsas till att handla om det som direkt främjar
            svensk export, och där har de gjort mycket nytta under till exempel
            finanskrisen.
          </note>
          <note>
            I det här betänkandet har Miljöpartiet också en reservation tillsammans
            med Vänsterpartiet där vi vill att riksdagen beslutar att SJ inte
            ska ha ett krav på vinstutdelning utan ska ha möjlighet att använda
            den vinst man får till att återinvestera i verksamheten. Vi tror
            att det kan vara ett sätt att förbättra konkurrenskraften för
            SJ, förbättra tågtrafiken i Sverige och i bästa fall också få
            ned kostnaderna för konsumenterna.
          </note>
          <note>
            Det finns en riksdagsmajoritet för att staten ska behålla Vattenfall
            som ett helägt statligt bolag. Det är en viktig fråga där regeringen
            har aviserat att man skulle kunna tänka sig att gå en annan väg
            men där man ännu inte har något bemyndigande att göra så. Med
            det här beslutet tydliggör vi att riksdagen anser att Vattenfall
            ska fortsätta att vara ett helägt statligt bolag.
          </note>
          <note>
            Det beror på att vi anser att staten ska vara en aktiv ägare
            av Vattenfall. Staten ska se till att Vattenfall är det ledande
            bolaget när det gäller omställning till hållbara energilösningar.
            Vi menar att det skulle försvåras om staten inte ägde bolaget.
            Vi menar också att Vattenfall äger så mycket viktig infrastruktur,
            till exempel svenska elnät, att det också av det skälet finns
            en anledning att behålla det helt i samhällelig ägo.
          </note>
          <note>
            Miljöpartiet har också ett särskilt yttrande som handlar om Nordea
            i det här betänkandet. Staten har inte varit någon aktiv ägare
            av Nordea under de senare åren. Företaget verkar på en konkurrensutsatt
            marknad där staten sätter upp regelverken. Vi menar att med strax
            under 20 procents ägande, som det kommer att bli framöver, är
            möjligheterna för staten att påverka Nordea väldigt begränsade.
            Vi menar att det behövs aktörer som kan bidra med riskkapital
            och som kan agera på den finansiella marknaden för att vi ska
            få fram ny grön teknik och ta steg framåt när det gäller utvecklingen
            mot ett hållbart samhälle. Men med den begränsade påverkansmöjlighet
            som staten i dag har i Nordea ser inte vi att just Nordea skulle
            vara det verktyg som skulle vara avgörande i det här fallet, utan
            vi ser andra möjligheter för detta, till exempel genom befintliga
            marknadskompletterande investeringsfonder som staten förfogar
            över i dag.
          </note>
          <note>
            Fru talman! Vi i Miljöpartiet anser alltså att man ska ha en
            viss varsamhet när det gäller statligt ägande. I de fall där staten
            äger bolag är det viktigt att man är en aktiv aktör.
          </note>
          <note>
            Jag vill yrka bifall till utskottets förslag under punkt 1 och
            5 och dessutom bifall till reservationerna nr 5 och 6.
          </note>
          <note type="speaker">
            Anf. 78 MATS ODELL (KD) replik:
          </note>
          <note>
            Fru talman! Det var intressant att lyssna till Maria Wetterstrand.
            Hon började med en principiell förklaring om att hon till viss
            del delar regeringens uppfattning att staten inte bör äga företag
            som arbetar på konkurrensutsatta marknader men att det finns undantag
            från detta.
          </note>
          <note>
            Sedan pratade hon om de här tre bolagen, SBAB, Telia Sonera och
            Posten. Jag kan inte frigöra mig från att här har, trots den principiella
            hållning som jag tycker är hedervärd för Miljöpartiet, Maria Wetterstrand
            och hennes parti fallit för en populistisk lockelse att haka på
            det här tåget tillsammans med Sverigedemokraterna, som bygger
            hela sitt motstånd på att de är rädda för utländskt ägarskap.
            Det här landar i Sverigedemokraternas fall på att man talar om
            främmande makt.
          </note>
          <note>
            När det gäller just de här tre bolagen faller de argument som
            Maria Wetterstrand tar upp.
          </note>
          <note>
            Vi har nu en fungerande postmarknad där det finns olika lokala,
            regionala och nationella aktörer. Staten kan handla upp denna
            så kallade universal service, det vill säga att post ska delas
            ut överallt, av vem som helst. Det finns exempel från olika länder
            att det här fungerar väldigt bra.
          </note>
          <note>
            När det gäller Telia Sonera nämner Maria Wetterstrand det så
            kallade kopparnätet, accessnätet. Där spelar inte ägandet någon
            roll. Det är fastighetsägarna som äger en stor av detta. I post-
            och telelagen är det fastställt att man ska släppa igenom trafik
            helt oberoende av ägarskapet. Utmaningen handlar fastmer om det
            stora nätet, och där pågår ett arbete. Innan det är färdigställt
            kommer regeringen inte att gå under det ägande som innebär att
            vi har full kontroll över bolaget.
          </note>
          <note>
            Jag tycker inte heller att det här stämmer när det gäller SBAB.
            SBAB är inte ett företag som hanterar bomarknaden på ett mer ansvarsfullt
            sätt än privata aktörer.
          </note>
          <note type="speaker">
            Anf. 79 MARIA WETTERSTRAND (MP) replik:
          </note>
          <note>
            Fru talman! Jag kan lugna Mats Odell med att Miljöpartiet inte
            på något sätt har som huvudargument i de här fallen att vi skulle
            vara rädda för utlänningar. Vi har till exempel stött sammangåendet
            mellan den svenska och den danska posten. Även i Danmark har det
            fått stöd, vilket tyder på att det inte är just det som varit
            orsaken.
          </note>
          <note>
            Det finns en viktig samhällsfunktion i en fungerande postservice
            för hela landet. Det är svårt att i vissa delar av Sverige få
            lönsamhet i det, och vi anser därför att den enklaste lösningen
            är att staten fortsätter att vara ägare av Posten.
          </note>
          <note>
            Jag kan erkänna att Mats Odell har en poäng vad gäller Telia
            Sonera. Det gäller framför allt de delar som handlar om att sälja
            mobilabonnemang, telefonabonnemang och till och med om att ge
            sig in på den finska marknaden för att sälja liknande saker. Så
            visst skulle delar av den verksamheten kunna avvecklas.
          </note>
          <note>
            Däremot finns det en begränsning när det gäller tillgången på
            nätet. Då kan man säga att det finns reglerat i lagen att de ska
            släppa igenom det. Ja, det finns reglerat i lagen att man inte
            får missbruka ägandet av elnätet heller, och ändå har vi i Sverige
            exempel på att ägare av elnät beter sig på ett sätt som drabbar
            både företag och enskilda människor just för att dessa ägare helt
            enkelt väljer att inte följa den lagstiftning som finns. Det har
            orsakat stora problem och tagit mycket lång tid att över huvud
            taget kunna driva den processen till ett slut.
          </note>
          <note>
            Det är inte lämpligt att på det sättet sälja ut viktiga delar
            av infrastrukturen. Vi ser kopparnätet som en viktig samhällelig
            resurs, och i en krissituation är det av stort värde att den finns
            i statens ägo.
          </note>
          <note type="speaker">
            Anf. 80 MATS ODELL (KD) replik:
          </note>
          <note>
            Herr talman! Det är glädjande att vi är delvis överens om grundprincipen.
            Sedan landar vi ändå i olika slutsatser. När det gäller Posten
            finns inga förslag om att sälja Posten. Det finns inte på en skala.
            Vad det handlar om är att det finns ett avtal som innebär att
            svenska staten har medgivit att danska staten ska få börsintroducera
            sin del. Vi behöver inte sälja någonting av den svenska Posten.
            Det tror jag att Maria Wetterstrand egentligen är väl införstådd
            med.
          </note>
          <note>
            Samma sak gäller Telia Sonera.
          </note>
          <note>
            SBAB vill Maria Wetterstrand inte kommentera. Tycker Maria Wetterstrand
            verkligen att SBAB har agerat mer ansvarsfullt för att undvika
            bostadsbubblor än vad de privata aktörerna gjort?
          </note>
          <note type="speaker">
            Anf. 81 MARIA WETTERSTRAND (MP) replik:
          </note>
          <note>
            Herr talman! I den mån SBAB inte skulle ha agerat ansvarsfullt
            får väl det ansvaret i så fall läggas på den regering som styrt
            bolaget de senaste åren.
          </note>
          <note>
            När det gäller Posten är det underligt att höra regeringspartiernas
            representanter säga att de inte har för avsikt att sälja någonting
            och att de inte behöver sälja någonting. Därför ställer jag mig
            frågande till varför man över huvud taget ska ha ett bemyndigande
            att sälja någonting. Det är bra, tror jag, om bemyndigandena är
            utformade så som regeringen önskar och avser att agera. Annars
            skapar det stor osäkerhet. Då är det väl alldeles utmärkt att
            vi i dag har möjlighet att i riksdagen fatta beslut om att bemyndigandet
            ska återtas. Det borde rimligtvis även regeringspartiernas representanter
            kunna rösta för.
          </note>
          <note>
            Samma sak gäller Telia Sonera. Flera representanter för regeringspartierna
            har varit uppe i talarstolen och sagt att de inte har för avsikt
            att sälja kopparnätet, att det är viktigt att det finns i samhällelig
            ägo. I så fall vore det väl fullt rimligt att rösta för det majoritetsförslag
            som innebär att bemyndigandet utformas på det sättet.
          </note>
          <note>
            Jag anser att det egentligen finns stor enighet i den här frågan
            men att regeringen vill ha större frihet att agera än det man
            säger att man vill ha. Det tyder på att det finns någon sorts
            idé om att vilja göra det som dessa bemyndiganden ger regeringen
            rätt till, nämligen sälja delar av Posten och delar av Telia Sonera
            samt avhända sig makten när det gäller SBAB. Det betyder att man
            släpper ett verktyg som man kunde behöva ha på bolånemarknaden.
          </note>
          <note type="speaker">
            Anf. 82 EVA FLYBORG (FP):
          </note>
          <note>
            Herr talman! Man ska vårda det man äger. Det är en gammal sanning
            som passar bra även på så stora och lite opersonliga saker som
            de statliga bolagen. Att vårda statliga bolag är att se till att
            de sköts på bästa sätt med professionella ledningar, tillräckliga
            kapitalbaser och kloka ägardirektiv. Det kan också finnas ett
            särskilt samhällsuppdrag som bara ett statligt företag ska sköta,
            eller ett naturligt monopol, men det är undantagsfall. Värdeskapande
            är ett övergripande mål med förvaltningen. Här vill jag säga att
            regeringens redogörelse har utvecklats över tiden och förbättrats
            genom åren. Staten förvaltar stora värden, och därför är det mycket
            viktigt.
          </note>
          <note>
            Herr talman! Det finns flera exempel på statliga företag som
            sköter sig utmärkt, levererar pengar till statskassan, som vi
            hört tidigare, och utför ett arbete som ingen annan än staten
            kan eller ska göra. Just nu går det bra för de statliga bolagen,
            men det finns också gott om exempel på motsatsen företag som stör
            den goda konkurrensen på marknaden, företag som genom felaktig
            eller undermålig ledning förorsakar stora förluster, kräver ägartillskott
            och mycket annat stöd. Då kostar de oss i stället skattepengar,
            tid och uppmärksamhet.
          </note>
          <note>
            Var och en inser att det inte är en bra situation. Det är helt
            enkelt inte bra för marknadens funktionssätt när en av aktörerna
            är både domare och en av spelarna. Ett statligt bolag är just
            denna hybrid, en kameleont. Ett statligt företag är alltså alltid
            en risk. Den risken tvingas skattebetalarna bära. Man ska vårda
            det man äger, men ibland är den bästa vården att inte äga alls,
            att släppa fri.
          </note>
          <note>
            Det finns alltså goda skäl för försäljning av statliga bolag.
            Konkurrensen blir sundare, statens roll blir mer renodlad, företagen
            får bättre utvecklingsmöjligheter och intäkterna från försäljningarna
            kan användas till att få ned statsskulden och därmed de stora
            räntor som Sverige tvingas betala för sina lån. Det i sin tur
            ger möjlighet till reformer och förbättringar som annars inte
            hade blivit gjorda. Skattepengar ska gå till förbättringar i Sverige,
            inte till stora räntekostnader.
          </note>
          <note>
            De bemyndiganden som tidigare givits av riksdagen för SBAB, Posten
            Norden och Telia Sonera är en följd av de skäl jag redovisat.
            SBAB verkar, som vi redan hört, på en kommersiell marknad som
            präglas av fritt inträde och fri konkurrens. Det finns inget skäl
            för staten att fortsätta ägandet. Däremot finns det all anledning
            av vara noga med kontrollen av de finansiella marknaderna och
            tillsynen så att de konkurrensrättsliga aspekterna vidmakthålls.
          </note>
          <note>
            När det gäller Posten Norden AB har riksdagen redan under förra
            mandatperioden givit sitt tillstånd att minska ägandet till som
            lägst 34 procent i samband med samgåendet mellan Posten och Posten
            Danmark. När det gäller frågan om en framtida börsnotering av
            Posten Norden såg utskottet samgåendet som ett sätt att bana väg
            för ett pluralistiskt ägande. En börsnotering skapar likviditet
            för bolaget och kan underlätta eventuella framtida strukturaffärer.
            Utskottet och riksdagen underströk också att det bemyndigande
            som riksdagen då gav avsåg en minskning av statens ägande till
            lägst 34 procent av rösterna i det sammanslagna bolaget, vilket
            ger staten fortsatt makt över bolagsordningen och en dominerande
            ställning.
          </note>
          <note>
            Allt var känt i propositionen, allt beskrevs i både förarbetena
            och betänkandet, och en del av dem som då var med i utskottet
            är med även i debatten här i dag. Det finns inga överraskningar,
            tillägg eller förändringar som påverkar den svenska biten av affären.
          </note>
          <note>
            Tyvärr, herr talman, tar oppositionen nu på sig ett ganska tungt
            ansvar. Det kontraktsbrott som den svenska staten så småningom
            kommer att göra sig skyldig till, om oppositionen får sin vilja
            igenom, kommer att skada Sverige som avtalspartner, vilket vi
            fått höra, och risken är överhängande att det kommer att kosta
            oss ett antal miljoner i skadestånd till den andra parten, Posten
            Danmark. Hur många miljoner det blir vet vi inte. Detta borde
            ha kunnat undvikas.
          </note>
          <note>
            Det ska tilläggas att svenska staten i och med detta avtal inte
            heller är tvingad att sälja en enda aktie. Vi har inga som helst
            sådana skyldigheter, men nyemission är en möjlig och trolig väg,
            vilket är kommunicerat sedan tidigare.
          </note>
          <note>
            Regeringens resonemang i budgetproposition kring Vattenfall inkluderade
            en möjlig breddning av ägandet framöver. Om en sådan inriktning
            blev aktuell skulle regeringen återkomma till riksdagen med förslag,
            och då hade denna diskussion varit relevant. Det är den inte nu.
          </note>
          <note>
            Slutligen, när det gäller Telia Sonera, gav riksdagen redan 2001
            regeringen ett bemyndigande att utan några som helst begränsningar
            få sälja dåvarande Telia, alltså en hundraprocentig försäljning.
            Dessutom skedde det på utskottets initiativ, herr talman. Tillgången
            till accessnätet var en viktig fråga, och genom den funktionella
            separationen av accessnätet ansåg utskottet och riksdagen att
            frågan var löst. PTS fick förstärkta möjligheter att ingripa för
            att öka konkurrensen på bredbandsmarknaden. Alla aktörer/operatörer
            får tillgång till kopparaccessnätet på samma villkor. Statens
            styrning av marknaden sker framför allt genom PTS, Konkurrensverket,
            Datainspektionen, Konsumentverket med flera som sköter tillsynen
            av hela marknaden och inte genom det egna ägandet.
          </note>
          <note>
            Herr talman! Jag sade i början att det man äger det vårdar man.
          </note>
          <note>
            Jag anser inte att oppositionens agerande i dessa exempel är
            att vårda de gemensamma tillgångarna, utan detta agerande kan
            skada Sverige som avtalsslutande part och i form av skadestånd
            för kommande avtalsbrott. Det är minst sagt inte bra.
          </note>
          <note>
            I övrigt ansluter jag mig till mina allianskolleger och deras
            tidigare inlägg.
          </note>
          <note>
            Jag yrkar bifall till reservationerna 1 och 4, avslag på övriga
            reservationer och motioner samt bifall till utskottets förslag
            i betänkandet i övrigt.
          </note>
          <note>
            I detta anförande instämde Jonas Jacobsson (M) och Mats Odell
            (KD).
          </note>
          <note type="speaker">
            Anf. 83 LARS JOHANSSON (S) replik:
          </note>
          <note>
            Herr talman! Om man lyssnar till Eva Flyborg får man intrycket
            att det bästa vore om regeringen hade ett bemyndigande att sälja
            alla företag, så att man slapp gå till riksdagen och få en kritisk
            granskning av sina skäl för att sälja statliga företag. Det är
            det allmänna intryck man får staten ska i stort sett inte äga
            någonting när man lyssnar mellan raderna till vad Eva Flyborg
            säger.
          </note>
          <note>
            Det är också märkligt att Eva Flyborg inte på något sätt tycker
            att det är anmärkningsvärt att regeringen inte har informerat
            näringsutskottet om det aktieägaravtal som föreligger avseende
            Posten Norden AB. Man försöker nonchalera den frågan, i stället
            för att ta kritiken på största allvar.
          </note>
          <note>
            Jag har tidigare inte varit med om att en regering har suttit
            med ett aktieägaravtal som man inte har informerat utskottet om
            under beredningen. Normalt sett får man ta del av den typen av
            hemliga handlingar och kan läsa dem på plats i utskottet. Men
            i det här fallet har man inte fått den möjligheten. Dessutom har
            regeringen under vår beredning skrivit ett tilläggsavtal den 17
            februari utan att informera utskottet.
          </note>
          <note>
            Det enda Eva Flyborg säger här i kammaren är att oppositionens
            förslag riskerar att göra svenska staten skadeståndsskyldig. Det
            tycker jag är helt fantastiskt! Jag vill säga det en gång till:
            Det är helt otroligt, när vi har två demokratiska stater som äger
            Posten Norden AB gemensamt, att den ena parten skulle driva en
            skadeståndsprocess mot den andra. Hur ser då det ägandet och samarbetet
            ut i framtiden? Jag ser detta bara som ett slag i luften.
          </note>
          <note type="speaker">
            Anf. 84 EVA FLYBORG (FP) replik:
          </note>
          <note>
            Herr talman! Jag tycker att Lars Johansson ska lyssna lite bättre
            när jag håller mina anföranden i kammaren. Han kanske koncentrerar
            sig på vad han ska säga i repliken, men man måste lyssna. Jag
            sade inte att vi skulle sälja allt självfallet inte. Jag räknade
            upp ett antal situationer där bara staten kan lösa de uppgifter
            som föreligger. Det måste väl Lars Johansson ändå kunna kvittera
            att jag faktiskt sade, för så är fallet.
          </note>
          <note>
            Beträffande informationen om avtalen: Hela utskottet har instämt
            i att informationen från regeringssidan kunde ha varit bättre.
            Det kan den alltid bli. Den kritiken finns alltid. Jag tycker
            också att det är på sin plats att säga: Ja, den kunde ha varit
            bättre.
          </note>
          <note>
            Men, Lars Johansson, den här informationen fanns redan under
            förra mandatperioden när förarbetet och propositionen förelåg
            och när betänkandet klubbades igenom här i riksdagen. All information
            har funnits förutom en sak. Det gäller det tilläggsavtal som Lars
            Johansson sade tecknades den 17 februari där ger jag honom rätt.
            Men det tilläggsavtalet rör enbart danska förhållanden, alltså
            danska posten i Danmark. Det ska erkännas, men det har inget över
            huvud taget med vårt avtal att göra.
          </note>
          <note>
            Vad gäller att man inte skulle gå till riksdagen: Jag kanske
            antecknade fel, så Lars Johansson får korrigera mig i så fall.
            Det är ju det vi gör och har gjort hela tiden!
          </note>
          <note>
            I fråga om Vattenfall vill man så att säga dra tillbaka det som
            inte ens finns. Man bara redovisar framtida tankar, men inte ens
            det ska man få göra nya tankeförbud! Men Lars Johanssons regering
            har ju gjort samma sak fast mycket värre. De har verkligen slutit
            avtal utan att gå till riksdagen, vilket man borde, till exempel
            när Vattenfall investerade 70 miljarder i kolkraft i Tyskland.
            Då gick man inte till riksdagen.
          </note>
          <note type="speaker">
            Anf. 85 LARS JOHANSSON (S) replik:
          </note>
          <note>
            Herr talman! Jag sade att jag får intryck av att Eva Flyborg
            egentligen skulle ha velat ha ett generellt tillstånd att sälja
            alla företag. Det är det intryck som jag får när jag lyssnar på
            dig. Ni skulle helt enkelt vilja ha ett sådant tillstånd, för
            då skulle ni kunna hantera detta som ni vill.
          </note>
          <note>
            Men nu är det inte så. Det är väldigt bra att regeringen måste
            gå till riksdagen och få ett bemyndigande för att kunna sälja
            företag. Det är därför som vi åter har en debatt om ett antal
            företag som ni vill sälja.
          </note>
          <note>
            Jag noterar att det i fråga om Posten Norden AB var ett aktieägaravtal
            som slöts efter det att riksdagen hade behandlat frågan senast,
            i juni 2009. Det avtalet fick vi inte heller ta del av. Det handlar
            alltså om dels det avtalet, dels det tilläggsavtal som tecknades
            den 17 februari. Det är oerhört anmärkningsvärt, framför allt
            eftersom det handlar om riksdagens legitimitet, att vi som riksdagsledamöter
            och riksdagens majoritet naturligtvis alltid har det sista ordet
            i sådana här frågor.
          </note>
          <note>
            Därför ska man inte komma och påstå vilket jag menar att man
            har gjort, vilket också har varit tydligt i medierna att ansvariga
            statsråd har sagt att det kan bli skadstånd om vi fattar ett demokratiskt
            beslut i Sveriges riksdag. Det är uppseendeväckande, i synnerhet
            när regeringen inte har informerat om att det kunde föreligga
            en sådan risk medan utskottet har behandlat frågan.
          </note>
          <note>
            Det är oerhört anmärkningsvärt. Jag har aldrig varit med om att
            något sådant har hänt tidigare. Det är möjligt att det har gjort
            det längre tillbaka i tiden. Men något sådant har i varje fall
            inte inträffat så länge jag har varit med i riksdagen, sedan 2002.
          </note>
          <note>
            Det tycker jag är oerhört anmärkningsvärt. Jag skulle önska att
            Eva Flyborg kunde vara lite tydligare i sin kritik mot regeringen
            på den här punkten i stället för att vara så undanglidande när
            vi hade ett utskottssammanträde på ungefär en och en halv timme
            och diskuterade detta med ansvarig minister.
          </note>
          <note type="speaker">
            Anf. 86 EVA FLYBORG (FP) replik:
          </note>
          <note>
            Herr talman! Jag tycker trots allt att Lars Johansson och Socialdemokraterna
            gör som de brukar göra. De målar den lede på väggen och utmålar
            en situation som faktiskt inte finns. Jag hävdar fortfarande att
            allt som finns nu fanns med då, i förarbeten, i propositionen,
            i betänkandet vid riksdagens beslut, förutom det medger jag avtalet
            den 17 februari, som enbart berör danska förhållanden och inte
            något på den svenska sidan.
          </note>
          <note>
            Lars Johansson! Oppositionen tar på sig ett tungt ansvar när
            man driver saken till sin spets, för sådant som jag tycker att
            vi hade kunnat klara ut i utskottet. Det gäller till exempel om
            det fanns kritik mot informationslämnandet från regeringens sida.
            Jag sade det tydligt tidigare men kan säga det igen: Det hade
            kunnat vara bättre, och det kan alltid vara bättre. När vi var
            i opposition har vi ofta klagat på dålig information. Men informationen
            fanns. Det är inget man kan komma ifrån.
          </note>
          <note>
            Man kan inte heller komma ifrån att svenska staten lite grann
            får stå med svansen mellan benen. Man är lika pålitlig som avtalsparter,
            för nu rycks ju bemyndigandet och avtalet upp, i och med beslutet
            i dag. Det kan också bli skadeståndskrav. Det fick vi höra i utskottet.
            Det kan inte alls uteslutas utan är ganska troligt.
          </note>
          <note>
            Herr talman! Som opposition har man ett annat stort ansvar, nämligen
            att informera sig själv och tänka själv. Jag vet att det är jobbigt
            med den stora materian med avtal. Jag kommer mycket väl ihåg tidigare
            stora statliga försäljningar, när vi var i opposition och fick
            skaffa oss den informationen, som är ganska jobbig att hantera.
          </note>
          <note>
            När vi justerade detta betänkande om statliga bolag var min första
            tanke: Hur ska det nu gå med det danska avtalet? Jag undrar om
            det blir skadestånd. Den reflexionen borde väl oppositionen också
            ha gjort vid det tillfället om inte tidigare så åtminstone då,
            tycker jag.
          </note>
          <note type="speaker">
            Anf. 87 MARIA WETTERSTRAND (MP) replik:
          </note>
          <note>
            Herr talman! Jag tänker fortsätta där Lars Johansson slutade.
          </note>
          <note>
            Nu var det så här att jag ställde frågan till Regeringskansliets
            jurister, som var på plats i utskottet i torsdags, just om den
            del av avtalet mellan den svenska Posten och den danska där det
            regleras om nyemission. Regeringskansliets jurister svarade att
            den delen av avtalet inte fanns 2008. Därför kan inte riksdagen
            ha informerats om detta 2008. Det skrevs in som en ny del när
            man skrev färdigt avtalet 2009.
          </note>
          <note>
            Det är också så att vi har ett betänkande som behandlar den här
            frågan, från den tid när det behandlades i riksdagen den senaste
            gången, där det uttryckligen står att den svenska staten kan välja
            huruvida man vill delta i en sådan ägarbreddning. Nu visar det
            sig att det inte är på det sättet. Det visar sig att regeringen
            har undanhållit riksdagen den lilla detaljen i aktieägaravtalet,
            som är just orsaken till att man kritiserar oppositionens förslag
            till riksdagsbeslut.
          </note>
          <note>
            Det innebär, tycker jag, att det finns all anledning till kritik.
            Trots detta var det knappt någon ledamot, utom möjligen ordföranden,
            som yttrade någon kritik mot regeringens hantering när ministern
            befann sig i utskottet i torsdags.
          </note>
          <note>
            Jag tycker att det är anmärkningsvärt i sig att det bara tycks
            vara vi i oppositionen som är upprörda över detta. Dessutom har
            regeringen mage att komma sex dagar efter att betänkandet är justerat
            och meddela utskottet den informationen och då tycka att vi ska
            dra tillbaka vårt yrkande.
          </note>
          <note>
            Visst, man kan kanske tycka att det är småaktigt av oss att inte
            göra som vi blir tillsagda. Men man kan också konstatera att man
            har två år på sig att lägga fram ett nytt förslag om ett nytt
            bemyndigande. Då får vi lite mer tid att diskutera saken oss emellan.
            Jag tror att vi kommer att kunna lösa det.
          </note>
          <note type="speaker">
            Anf. 88 EVA FLYBORG (FP) replik:
          </note>
          <note>
            Herr talman! Som jag sade i tidigare replikskifte kritiserade
            jag regeringen. Det gjorde jag alldeles nyss. Jag gjorde det även
            i utskottet. Maria Wetterstrand kanske inte kommer ihåg det, men
            jag sade att det här informationsutbytet kunde ha varit mycket
            bättre. Men det ligger också ett tungt ansvar på oppositionen
            att hålla sig informerad.
          </note>
          <note>
            Nu är detta komplicerade frågor jag medger det. Jag har varit
            i motsvarande situation i alltför många år tidigare. Men det är
            klart att det ligger ett stort ansvar även på en opposition att
            ställa frågor, att slå en signal, att fråga utskottet, utskottskansliet
            eller majoritetsföreträdare: Finns det något annat i det här som
            vi bör tänka på? Det kanske inte alltid är så lätt att göra det,
            men det finns ett stort ansvar för oppositionen att skaffa sig
            information.
          </note>
          <note>
            Om jag som inte ens satt i utskottet förra mandatperioden tänkte
            på detta avtal borde även oppositionen, de som fanns med, ha gjort
            det. Jag tycker egentligen inte att det finns någonting mer att
            säga om det.
          </note>
          <note>
            Det framstår lite grann som att det skulle ha varit ett medvetet
            undanhållande av information. Men Maria Wetterstrand vet också
            att så inte är fallet. Vi fick förklaringen i utskottet till att
            informationsutbytet inte hade fungerat riktigt som det skulle.
            Det har vi också kritiserat tillsammans.
          </note>
          <note>
            Jag valde inte att säga ordet småaktig. Det var Maria Wetterstrand
            själv som gjorde det. Jag skulle inte benämna det på det sättet.
            Jag sade att jag tyckte att vi hade kunnat hitta en lösning på
            situationen utan att Sverige skadas som avtalspartner, vilket
            vi gör.
          </note>
          <note>
            Jag sade också att vi i dag inte vet hur stort skadeståndet blir.
            Det får vi återkomma till, men hela den här situationen hade kunnat
            undvikas, och det står jag fast vid.
          </note>
          <note type="speaker">
            Anf. 89 MARIA WETTERSTRAND (MP) replik:
          </note>
          <note>
            Herr talman! Det är helt uppenbart att det inte kan bli ett avtalsbrott
            förrän tidigast år 2013. Därför har regeringen två år på sig att
            komma och prata med oppositionen. Jag hoppas att de inte tänker
            vänta till sex dagar efter att det här avtalsbrottet kan ha trätt
            i kraft utan att de kanske kan komma lite tidigare med de diskussionerna,
            om det är så att de önskar ett nytt bemyndigande.
          </note>
          <note>
            Det bemyndigande som regeringen har i dag är väldigt brett när
            det gäller Posten. Det är inte alls nödvändigt att det ska vara
            så brett för att man ska slippa bli anklagad för avtalsbrott.
            Därför är det fullt rimligt att riksdagen i dag återtar det bemyndigandet.
            Och är det så att regeringen önskar ett annat bemyndigande är
            man fullt fri att komma till riksdagen och föreslå det och i det
            sammanhanget också föra samtal. Då kan man försöka skaffa sig
            en majoritet bakom ett sådant förslag.
          </note>
          <note>
            Jag tror att det kommer att kunna lösas under de två år som det
            här handlar om. Jag är inte särskilt orolig på den punkten. Men
            jag är bekymrad över det faktum att regeringen inte informerar
            riksdagen om en väsentlig del av avtalet. Vi fick tydlig information
            på utskottsmötet i torsdags från Regeringskansliets egna jurister
            om att just den del av avtalet som det här handlar om inte var
            känd 2008, och därför hade riksdagen inte informerats om det 2008.
            Den skrevs in 2009, och då meddelade man inte riksdagen att den
            ändringen hade gjorts.
          </note>
          <note>
            Jag tycker att det är lite anmärkningsvärt att Eva Flyborg då
            säger på ungefär samma sätt som ministern, att det här är oppositionens
            ansvar. Skulle vi med någon form av telepati från departementet
            ha tagit reda på att de skulle ha skickat den informationen till
            oss, så att vi skulle ha förstått att vi skulle ringa dem? Då
            skulle vi alltså fråga: Har ni skrivit in någonting viktigt i
            det här avtalet som ni inte har informerat riksdagen om?
          </note>
          <note>
            Man brukar göra det i den omvända ordningen. När regeringen vet
            att man skriver in någonting nytt går man till riksdagen och informerar
            om det. Det är en skyldighet som regeringen har. Jag tror inte
            att det här är den sista diskussionen vi kommer att ha i riksdagen
            om det här ärendet.
          </note>
          <note>
            I detta anförande instämde Carina Adolfsson Elgestam och Lars
            Johansson (båda S).
          </note>
          <note type="speaker">
            Anf. 90 EVA FLYBORG (FP) replik:
          </note>
          <note>
            Herr talman! Vi kommer väl inte så mycket längre i det här. Jag
            har faktiskt inte skällt på oppositionen någon gång för att detta
            har uppstått. Jag sade att vi hade kunnat lösa detta. Jag har
            också sagt att informationen kunde ha varit bättre i olika detaljer.
            Så långt är vi överens.
          </note>
          <note>
            Att ett avtalsbrott kommer att uppstå, när det än blir, är vi
            också överens om. Om man funderar lite mer tror jag att man kan
            instämma i, kanske inte här i kammaren men för sig själv, att
            Sverige blir en mindre pålitlig avtalspartner i och med det kontraktsbrott
            som kommer att uppstå. Vi kommer inte runt det. Vi kan återkomma
            till frågor om hur mycket, när, varför och vem som bär skulden.
            Men detta är faktum.
          </note>
          <note>
            Herr talman! Jag återkommer dessutom till att börsintroduktion,
            nyemission och allting stod i förarbete, proposition och betänkande
            som vi tog upp här i riksdagen. Vi kommer inte runt det heller.
          </note>
          <note type="speaker">
            Anf. 91 ERIK A ERIKSSON (C):
          </note>
          <note>
            Herr talman! Jag får börja med att yrka bifall till reservationerna
            1 och 4 och i övrigt avslag på motionerna.
          </note>
          <note>
            Herr talman! Den här debatten tenderar att bli ganska bred. Men
            det handlar trots allt om statligt ägande, och det är ett område
            som vi ska ha stor respekt för. Det handlar om 57 statligt ägda
            företag. Staten är Sveriges största företagsägare. Företag finns
            representerade runt om i världen. Det handlar om ca 600 miljarder
            i omslutning. Det är stora arbetsgivare och många medarbetare
            runt om i Sverige och i andra delar av världen. Och det ägs gemensamt
            av svenska folket.
          </note>
          <note>
            Det finns höga förväntningar om hur de ska uppträda. Statligt
            ägda företag ska vara föredömen i alla avseenden, vad det än må
            gälla. Det handlar om ersättningar till ledande befattningshavare,
            jämställdhet samt miljömässigt och socialt ansvarstagande. Det
            är viktigt att det finns med, och det gör det också.
          </note>
          <note>
            Det är ett stort och viktigt ansvar att förvalta alla dessa företag,
            och det är inte självklart att staten ska fortsätta att äga alla.
            Det finns ingen självklarhet i det. Likaväl som att de en gång
            bildades utifrån en debatt kan det uppstå en debatt som leder
            till att man lägger ned ett företag eller slår ihop företag och
            hittar möjligheter till fusioner.
          </note>
          <note>
            Förutom de statliga bolagen finns det andra offentliga bolag.
            Det finns kommunala bolag och delägda kommunala bolag och andra
            offentliga bolag med ett folkligt ägande i basen.
          </note>
          <note>
            Här är det då regeringen som har ett antal bemyndiganden som
            handlar om det som iscensattes 2006, i början av den mandatperioden.
            Då skulle man gå igenom bolagens ägande. Det tycker jag är förnuftigt,
            och det tycker jag åligger regeringen att göra. Det åligger också
            en regering att komma hit till kammaren och redogöra för det arbetet.
          </note>
          <note>
            En del i det arbetet visade sedan att man skulle minska det statliga
            ägandet. Här fanns en del ganska uppenbara fall, där man ganska
            enkelt skulle kunna minska det statliga ägandet. Det finns kanske
            några andra där vi känner att det inte är lika angeläget att minska
            eller helt avyttra det statliga ägandet, och det, herr talman,
            har framkommit tydligt under debatten. Jag ska inte upprepa det.
          </note>
          <note>
            Det finns ett antal försäljningar. Det är Vin &amp; Sprit och Vasakronan.
            Och det handlar om statens aktier i OMX och om minskat ägande
            i Telia Sonera. Det fanns också bemyndiganden som gällde Vattenfall
            och Sveaskog.
          </note>
          <note>
            Alliansregeringen har också genomfört en omstrukturering av Apoteket,
            som inneburit försäljning av ett stort antal apotek. I början
            av året kunde de första nya privata apoteken sedan 1971 öppna.
            Apoteket har därmed gått från att vara ett monopolföretag till
            att bli ett mindre företag med samhällsuppdrag samtidigt som vi
            får fler aktörer och mer konkurrens på apoteksmarknaden.
          </note>
          <note>
            Om vi slår vakt om det statliga ägandet och säger att det är
            förnuftigt, rätt och riktigt, då ska vi också någonstans fundera
            över vad det finns som hämmar. Det finns nämligen ett antal delar
            i det statliga ägandet som bidrar till att hämma utvecklingen
            när det gäller bildandet av nya företag och att släppa fram entreprenörskap,
            och det är det vi i Centerpartiet och alliansregeringen ser i
            första hand.
          </note>
          <note>
            Det är därför vi motsätter oss en hel del av det statliga ägandet.
            I vissa debatter får man höra att det här är ideologiskt betingat,
            och herr talman, det tror jag det! Det är väl fullständigt självklart
            att det finns ideologiska betingelser bakom våra slutsatser; det
            vore väldigt märkligt annars. Men det används som något slags
            argument.
          </note>
          <note>
            Skulle vi upptäcka att vi hade 100 procent statliga företag i
            Sverige, då vore någonting ganska galet. Nu är vi lyckligtvis
            inte i den situationen. Vi har en diversifiering, och vi vill
            ha ökad diversifiering. Samtliga riksdagspartier, åtminstone som
            jag har uppfattat det, säger att det ska vara fler nya företag
            och mer nyföretagande.
          </note>
          <note>
            Det ökar också efter krisen, och det är vi väldigt glada över.
            Vi från Centerpartiet och Alliansen ser att statligt ägande kan
            vara en hämsko på nyföretagandet. Det finns flera olika orsaker
            där vi kan se att det statliga ägandet stora företag och för all
            del vissa myndigheter suger åt sig kompetens som gör att kanske
            en hundra procent äkta entreprenör fastnar i ett stort företag
            i stället för att utveckla ett, två eller kanske tre nya företag
            som sedan kan bli stora på sikt och kanske statliga, vad vet man.
          </note>
          <note>
            Jag ska försöka att kort beröra oppositionens politik och förslag
            i utskottet. Socialdemokraterna, Vänsterpartiet och Miljöpartiet
            anser i en gemensam reservation att det var ett steg i fel riktning
            att Vattenfall bara ska vara ett av de bolag som leder utvecklingen
            mot en miljömässigt hållbar energiproduktion i stället för att
            vara det ledande företaget. Det är lite grann att vikta ord, men
            det har ändå en viss betydelse. Oppositionen vill alltså att Vattenfall
            ska vara en aktiv part i arbetet för att öka energieffektivisering
            och att bolaget ska minska utsläppen av växthusgaser.
          </note>
          <note>
            Jag drar mig till minnes att den socialdemokratiska regeringen
            såg till att Vattenfall köpte kolkraft och kärnkraft i Tyskland,
            sannolikt i avsikt att på sikt få lägre elpriser i Sverige. Det
            kan man inte säga har gått något vidare. Det var inte en lyckad
            satsning. Det kanske fanns andra och strategiska skäl till att
            man köpte, kanske för att stärka portföljen i Vattenfall. Det
            har i så fall varit mer lyckosamt genom att man fått snygga bokslut.
            Men det kanske inte är det vi strävar efter när vi nu har ett
            klimatmål att uppnå till 2020.
          </note>
          <note>
            Därför är det glädjande att Vattenfall i och med nya direktiv
            från alliansregeringen pekar ut att förnybar energi ska vara nummer
            ett för Vattenfall. Jag tycker att det är viktigt att säga det.
            Här slår man fast så sent som vid årsskiftet att man fortsatt
            ska vara en väldigt viktig aktör för förnybar energi. Däri ligger
            ett stort beting.
          </note>
          <note>
            Det som oppositionen efterfrågar i betänkandet finns alltså redan
            i dag, men naturligtvis är frågan hur fort det går och hur fort
            det kan gå. Att det är bråttom med klimatfrågan vet vi alla.
          </note>
          <note>
            Vad gäller miljömässig hållbarhet är ägardirektiven viktiga hela
            vägen, och det gäller inte bara Vattenfall utan samtliga bolag.
            När det gäller ägande totalt sett tror jag kanske att vi kommer
            att bli tvungna att sälja bolag för att vi faktiskt inte klarar
            klimatutmaningen med den form av ägande vi har i dag. Det kan
            även handla om att äga boendet, vilket har tagits upp av tidigare
            talare.
          </note>
          <note>
            Vattenfall satsar en större andel i låga CO2-utsläpp. De har
            reviderat detta och ska minska med 31 procent. De står för en
            stor andel av den havsbaserade vindkraften i Storbritannien. Det
            finns alltså ett antal exempel där vi kan att Vattenfall är den
            tredje största aktören inom vindkraft i världen just nu. Detta
            kan komma att ändra sig, men för oss känns det ändå bra att veta
            att det är en bättre färdriktning än när Vattenfall införskaffade
            kolkraft i Tyskland. Det var inte lika lyckat.
          </note>
          <note>
            Herr talman! Statens uppgift ska vara att ange ramar och regler
            som gäller för näringslivet och företagen. Det är viktigt. Det
            viktigaste är inte att äga och driva. Staten behöver i princip
            inte äga bolag som verkar på kommersiella marknader med fungerande
            konkurrens, och det har även ordföranden i näringsutskottet berört
            tidigare. Det finns ett antal marknader där vi har en tvivelaktig
            konkurrenssituation, och där är vi inte helt nöjda. Det finns
            sex punkter som alliansregeringen 2006 pekade ut efter genomgången,
            där bland annat statens dubbla roller ska kräva fortsatt ägande
            till exempel.
          </note>
          <note>
            Vi vill inte, som vänsteroppositionen vill, använda Vattenfall
            på samma sätt. Vi ser inte riktigt så på företagandet. Det tycker
            jag blir tydligt i den här debatten, även om vi inte har hört
            Vänsterpartiet än. De är kanske de mest intressanta i en sådan
            här debatt trots allt eftersom skillnaderna där är allra störst,
            skulle jag tro.
          </note>
          <note>
            Men det är intressant att se, och det är viktigt för medborgarna
            att se, att här finns skillnader i synen på företagande. Vi tror
            på småföretagare och att dessa företagare ska kunna växa och bli
            större. Vi tror även att större företag är viktiga, men det är
            inget självändamål med statliga bolag. Det finns ingen garanti
            för att statliga bolag lever upp till de ramar, krav och direktiv
            som vi sätter upp eftersom de ofta finns på marknader där det
            finns ganska stora osäkerheter inbyggda, inte minst energimarknaden.
          </note>
          <note>
            Jag ska korta ned mitt anförande något. Jag har berört Vattenfall
            här, och jag vill även beröra en reservation som rör jämställdhetsarbetet.
            Där har det under mycket lång tid varit rent miserabelt. Det finns
            en reservation här med goda anslag, och jag vill ändå säga att
            vi från allianspartierna har varit noga med att följa upp detta
            arbete. Vi ser att det går åt rätt håll, men det går för sakta.
            Det går bättre än i det offentliga näringslivet, och när vi tittar
            på våra egna partier är vi inte alltid så bra där heller.
          </note>
          <note>
            Jag konstaterar att kvinnors löner är lägre än mäns löner. Detta
            är inte rätt och riktigt. Går vi före i det offentliga Sverige,
            i kommuner, landsting och i det statliga ägandet när det gäller
            lönesättning? Nej, så är det inte. Här finns alltså mycket att
            ta tag i.
          </note>
          <note>
            Låt mig säga att även om det har ökat, och vi pratar procentsatser,
            är det så pass mycket kvar att göra att vi inte enbart ska stirra
            oss blinda på det statiga ägandet, utan vi måste även följa upp
            börsnoterade bolag och deras arbete kring jämställdhet.
          </note>
          <note>
            Detta är och förblir viktiga frågor för att kunna ta vara på
            hela kompetensen och utveckla Sverige. Ett av de första anförandena
            i debatten här handlade om välståndet eller välfärden som man
            uttryckte det. Detta är inte något som vi kan ta för givet, statliga
            bolag eller inte. Ska vi ha ett välstånd värt namnet i framtiden
            kräver det en betydligt bättre jämställdhet inom företagandet
            och inom det öppna offentliga Sverige än vad läget är i dag.
          </note>
          <note>
            I detta anförande instämde Jonas Jacobsson (M).
          </note>
          <note type="speaker">
            Anf. 92 LARS JOHANSSON (S) replik:
          </note>
          <note>
            Herr talman! Jämställdheten är ett bra exempel. Varför ska då
            inte staten kunna gå före inom ett sådant område? Genom att äga
            statliga företag kan man ge direktiv till de statliga bolagen
            att gå före. Det är därför vi har lagt fram en sådan reservation.
            Det är ytterligare ett exempel på vilken betydelse det har att
            äga statliga företag.
          </note>
          <note>
            Det finns naturligtvis inga garantier för att allting blir bra
            bara för att man äger statliga företag, som Erik A Eriksson säger.
            Det tycker inte jag heller, men det är ändå på det viset att man
            faktiskt kan föra en debatt om ett statligt företag här. Man kan
            interpellera ägarministern om det som är missförhållanden i ett
            statligt företag. Man kan ha en offentlig debatt.
          </note>
          <note>
            Det är också viktigt att betänka när det gäller de statliga företag
            vi nu talar om. Det är dessa vi talar om. Det innebär inte att
            vi socialdemokrater tycker att alla företag ska vara statliga,
            men när det gäller dem som har viktiga samhällsfunktioner, till
            exempel Vattenfall som inom ett annat område har en stor betydelse
            för energiomställningen, kan det vara pådrivande.
          </note>
          <note>
            Jag vill ställa en fråga till Erik A Eriksson. Du har säkert
            tagit del av den reservation som Socialdemokraterna, Miljöpartiet
            och Vänstern har kring styrningen av Vattenfall. Vad är det för
            fel på det som står i den reservationen? Där står till exempel
            att Vattenfall ska vara ett ledande bolag när det gäller energiomställningen.
            Det står att bolaget ska öka sina investeringar i förnybar energiproduktion
            och inte bygga nya kol- och kärnkraftverk.
          </note>
          <note>
            Vad är det för fel på den inriktningen från Centerpartiets utgångspunkt?
          </note>
          <note type="speaker">
            Anf. 93 ERIK A ERIKSSON (C) replik:
          </note>
          <note>
            Herr talman! Om jag börjar med jämställdhetsfrågan tror jag inte
            att det är så enkelt att det bara handlar om de statliga bolagen.
            Vi har nog under lång tid från våra respektive partier varit för
            dåliga på att kontrollera detta. Det skulle jag faktiskt vilja
            säga, och det gäller även övriga partier i riksdagen.
          </note>
          <note>
            Att vakna upp nu är så dags i någon mening, men nu går siffrorna
            åt rätt håll. Statistiken ser bättre ut än på många år, och det
            har inte gjorts av sig självt. Det har gjorts en revidering, regeringspartierna
            har efterfrågat detta och för all del även oppositionen. En minister
            har handfast visat i departementsarbetet att detta är viktigt.
            Det måste man göra varje gång när man gör en översyn, oavsett
            om det handlar om klimatfrågan eller jämställdhetsarbetet.
          </note>
          <note>
            Jag kan tycka att skrivningarna är vettiga och rimliga. För mig
            är det inte riktigt att det bara handlar om att ha de statliga
            bolagen för att de i det här fallet ska vara en hävstång. Jag
            tror att det krävs mer. Vi ska ta det ansvaret för de statliga
            bolag som i dag finns, där staten är ägare. Det tycker jag att
            vi gör nu.
          </note>
          <note>
            Det kunde gå fortare. Ja, det kan det alltid göra. Samtidigt
            ska man nog följa en plan som är iscensatt. Annars finns det risk
            att det blir osäkerhet i en organisation också, oavsett om det
            är ett privat företag eller det är ett offentligt ägt företag.
          </note>
          <note>
            Sedan över till Vattenfall. Det vi upptäckte efter valet 2006
            var egentligen att ägardirektiven var högst mediokra. Det gjorde
            att den tidigare statsministern fritt citerat, herr talman uttalade:
            Vem kan styra Vattenfall? Detta är inte bra. Det har blivit bättre
            genom en ägarstyrning som pekar ut att Vattenfall ska ta mycket
            större ansvar för klimatfrågan för att klara målet till 2020.
            När det gäller vindkraften, som jag nämnde, har man blivit väldigt
            tydlig med att man ökar utbyggnaden där det är möjligt och rimligt.
          </note>
          <note>
            Vi kan ju bråka om vems texter som är bäst, men det viktiga tycker
            jag är att i det här fallet se att en energiuppgörelse ligger
            bakom den politik som Alliansen står för. Det kräver det här landet.
            Det kräver den här riksdagen. Den skulle, anser jag, ha varit
            bredare, men nu är vi där vi är och då är detta konsekvensen.
          </note>
          <note type="speaker">
            Anf. 94 LARS JOHANSSON (S) replik:
          </note>
          <note>
            Herr talman! Jag fick inte riktigt svar på vad det var för fel
            med den texten. Det är inte bara en lek med ord utan orden har
            faktiskt betydelse för vilken inriktning bolaget ska ha, om det
            ska vara ledande eller om det ska vara tillsammans med Eon eller
            Fortum, som inte har samma ledande funktion när det gäller omställningen
            till hållbar utveckling inom energiområdet.
          </note>
          <note>
            Det andra var väldigt konkret, frågan om man ska bygga nya kolkraft-
            eller kärnkraftverk. Det är en väldigt konkret frågeställning,
            ett väldigt konkret ställningstagande. Men det kanske är så att
            centerpartisterna har tvingats acceptera det som framför allt
            folkpartister och en del moderater också har talat väldigt brett
            om under lång tid, att man ska bygga mer kärnkraft i Sverige.
            Det är därför som ni inte kan skriva under på en reservation som
            ligger här på bordet nu, där vi ger ett tydligt besked till Vattenfall
            att de inte ska bygga nya kol- och kärnkraftverk.
          </note>
          <note type="speaker">
            Anf. 95 ERIK A ERIKSSON (C) replik:
          </note>
          <note>
            Herr talman! Det ska inte byggas någon mer kolkraft och det ska
            inte satsas på någon mer kärnkraft i Tyskland. Centerpartiet drev
            det i valrörelsen. Vi var negativa till det. Vi tycker att det
            går att avyttra en del av Vattenfall.
          </note>
          <note>
            Det är också en risk efter en sådan bedrövlig olycka som har
            skett i Japan att vi fastnar i en diskussion innan vi har alla
            fakta på bordet. Jag tyckte att jag hörde det i Lars Johanssons
            anförande också. Det andades toner av att nu är det dags att ta
            i. Men varför har då Socialdemokraterna köpt förlåt, herr talman,
            jag kan inte ställa frågor, men jag kan reflektera över att Socialdemokraterna
            köpte atomkraft i Tyskland och köpte kolkraft i Tyskland. Var
            det rätt? Det blev inte lägre energipriser i Sverige. Det blev
            inte bättre för miljön.
          </note>
          <note>
            Centerpartiet tycker inte att det ska byggas ut. Det är svar
            på frågan. Det saknas rim och reson i detta. Det förnybara är
            det rimliga i Tyskland där man dessutom har en ambitiös politik
            för att komma fram med biogas, vindkraft och andra ben.
          </note>
          <note>
            Det är inte snabbt och enkelt att växla över. Hade det varit
            enkelt tror jag att även Socialdemokraterna hade accepterat en
            bredare energiuppgörelse. Det är min tolkning, herr talman. Den
            har jag rätt att göra. Jag hade hoppats att uppgörelsen skulle
            vara bredare än så.
          </note>
          <note>
            Jag tycker att vi ändå har fått belyst, och jag tackar för frågorna,
            att här finns olikheter mellan partierna. Tyvärr kommer jag inte
            att kunna vara kvar och höra Vänsterpartiet. Det är det mest spännande
            inlägget för dagen, tycker jag. Men jag vill tacka för de här
            möjligheterna att utveckla svaren.
          </note>
          <note type="speaker">
            Anf. 96 KENT PERSSON (V):
          </note>
          <note>
            Herr talman! Det var ju roligt att höra att det är någon som
            ser fram emot att få höra vad jag säger, och sedan lämnar han
            kammaren. I förskräckelse eller nöjdhet vet jag inte.
          </note>
          <note>
            Herr talman! Jag vill börja med att yrka bifall till utskottets
            förslag i punkterna 1 och 5 i betänkandet samt till reservationerna
            2 och 6, så att det är gjort.
          </note>
          <note>
            Allt tyder på att riksdagen kommer att sätta stopp för en fortsatt
            börsintroduktion och utförsäljning av de statliga företagen Posten
            Norden AB, Telia Sonera och SBAB samt att tankarna någon gång
            i framtiden innehåller ett breddande i Vattenfall. Det är, herr
            talman, inte en dag för tidigt.
          </note>
          <note>
            Det är skönt att vi här och nu faktiskt har den här debatten.
            Jag har haft äran att företräda Vänsterpartiet under fyra år tidigare,
            under den förra mandatperioden, då vi vid ett flertal tillfällen
            har diskuterat statligt ägande, statligt företagande och de förslag
            och bemyndiganden som regeringen har haft att sälja ut eller minska
            ägandet av svenska folkets egendom. Jag har fört den här debatten
            med några av företrädarna för den borgerliga regeringen. Också
            med dåvarande finansmarknadsminister Mats Odell har vi debatterat,
            både här i kammaren och i medierna. Jag tror att det vid något
            tillfälle var i tv.
          </note>
          <note>
            Den överföring av svenska folkets gemensamma egendom, för det
            är det som det handlar om, som den borgerliga regeringen genomfört
            är faktiskt utan motstycke i svensk politisk historia. Den är
            unik också om vi ser till vad som har hänt i omvärlden de senaste
            åren. Möjligtvis ligger Polen i det häradet. Annars sticker Sverige
            ut när det gäller utförsäljning av gemensam egendom. Det är så.
          </note>
          <note>
            Vänsterpartiet menar att det finns flera argument för att staten
            ska vara en stark ägare eller ha monopol inom samhällsviktiga
            områden eller där marknaden inte fungerar. Det finns inom flera
            områden i dag. Framför allt kan vi om vi tittar på hur den finansiella
            marknaden har fungerat de senaste åren se att det finns väldigt
            mycket övrigt att önska. Därför behövs det ett statligt ägande
            som motvikt mot den spekulationskapitalism som jag har upplevt
            och den kortsiktighet som delvis, jag säger bara delvis, är ett
            resultat av den globalisering som vi har. Det är också ett resultat
            av den borgerliga regeringens politik som har medfört avreglering
            och privatisering av väldigt mycket av svenska folkets egendom.
            Den förstörelse som vi i dag kan se när riskkapitalbolag plundrar
            de svenska skogarna är faktiskt uppseendeväckande. Jag är glad
            åt att åtminstone några borgerliga ledamöter har sagt att det
            här kanske inte är så bra. Det här borde ses över.
          </note>
          <note>
            Det statliga ägandet medför också ett stort ansvar och ställer
            krav på långsiktighet och professionell förvaltning. Regeringen
            har inte tagit det ansvaret, menar jag. I stället har hanteringen
            av ärenden kring utförsäljningarna av statliga företag präglats
            av en regelmässig brist på öppenhet, insyn och dialog.
          </note>
          <note>
            Posten Norden AB är bara det senaste exemplet på detta. Jag vill
            påminna de borgerliga ledamöterna om detta. Jag var med i den
            debatten och jag läste avsiktsförklaringen när det gällde Posten
            Norden AB. Om man jämför det avtalet i dag med den avsiktsförklaring
            som gjordes ser man att de är helt skilda när det gäller vilken
            möjlighet Sverige har att undvika börsintroducering. Det var inte
            känt när vi tog beslutet här i kammaren. En avsiktsförklaring
            är ju faktiskt uppbyggd på det sättet att den sedan ska ligga
            till grund för ett aktieägaravtal mellan de två staterna. Här
            har regeringen gjort ett avsteg från avsiktsförklaringen som är
            flagrant och faktiskt, tycker jag, väldigt upprörande. Därför
            finns all anledning att återta bemyndigandet om börsintroducering.
            Det är helt rimligt.
          </note>
          <note>
            Nu har Erik A Eriksson gått härifrån. Han tog ju upp att det
            handlar om ideologi. Visst är det så. Det är första gången jag
            hör en borgerlig företrädare faktiskt erkänna att vi har ideologiska
            skillnader när vi pratar om statligt ägande. Så är det givetvis.
            Men det är bara ingången när vi diskuterar statligt ägande. Staten
            ska inte äga, som flera borgerliga ledamöter har sagt, inte finnas
            med där det finns en fungerande marknad som kan lösa saker och
            ting. Då ska staten sälja ut och låta marknaden ta över. Det är
            innebörden av vad ni säger.
          </note>
          <note>
            Nu var Eva Flyborg lite mer modest i sitt anförande, men jag
            har diskuterat detta med Carl B Hamilton och Karin Pilsäter tidigare.
            De har varit tydliga i debatter i kammaren. De har pekat ut två
            områden där Folkpartiet kan tänka sig statligt ägande, nämligen
            Samhall och Systembolaget. Övriga statliga bolag har de inte haft
            några principiella åsikter om när det gäller att ha kvar det statliga
            ägandet. De kan lika gärna säljas ut eftersom det finns en fungerande
            marknad.
          </note>
          <note>
            Hur ser det egentligen ut? Vi har hört att motiven att sälja
            ut är att amortera ned låneskulden. En krönikör i Dagens Industri
            undrade i slutet av januari vad som är fel med lite vanlig affärsmässighet.
            Han menade att det är en vanvettsaffär att sälja ut. Vår statsskuld
            är internationellt sett oerhört låg, drygt 35 procent av bnp.
            Det är långt under genomsnittet i Europa, som är omkring 74 procent.
          </note>
          <note>
            Anders Borg har i en intervju sagt att vi egentligen inte har
            något behov av att sälja av de statliga företagen. Han hänvisar
            till att ekonomin är bra i Sverige. Statsskulden är relativt sett
            inte hög, som ni låter påskina här. Därför har vi egentligen inte
            något behov. Den enda slutsatsen jag kan dra är att staten inte
            ska äga. Det är det enda argumentet som kvarstår.
          </note>
          <note>
            I samband med talet om statsskulden glömmer de borgerliga ledamöterna
            alltid bort att tala om att det finns tillgångar som vida överstiger
            skulderna. Aldrig vid något tillfälle har ni tagit upp den sidan
            i er argumentation.
          </note>
          <note>
            Låt oss se på tanken att sälja av Nordea. Ni hänvisar till en
            fungerande bankmarknad. Peter Norman har också talat om den väl
            fungerande bankmarknaden. Jag tror att han är ensam om att tycka
            så. Det vi ser är en koncentration till några få stora ägare.
            Den senaste försäljningen av Nordeaaktier har inneburit att Björn
            Wahlroos och det bolag han företräder har stärkt sin position.
            Det är klart och tydligt vad hans planer är, nämligen att bankfusioner
            är det första steg som han syftar till.
          </note>
          <note>
            Jag förstår inte hur de borgerliga ledamöterna tänker när de
            säger att det blir ökad konkurrens genom att sälja av både SBAB
            och Nordea. Jag och Vänsterpartiet menar att på det sättet minskar
            konkurrensen. Jag blir också förvånad när jag hör borgerliga ledamöter
            antyda att SBAB är det företag som ligger bakom en eventuell bostadsbubbla.
            Det får ni bevisa!
          </note>
          <note type="speaker">
            Anf. 97 JONAS JACOBSSON (M) replik:
          </note>
          <note>
            Herr talman! Tack, Kent Persson, för ditt inlägg! Du tydliggör
            alldeles klart de ideologiska åsiktsskillnader som finns. Men
            det är inte så att det bara finns ideologiska skäl för att se
            över och minska det statliga ägandet. Det är uppenbart att ni
            har andra ideologiska principer för varför ni tycker att man ska
            äga företagen. Som jag ser det är det ideologiska principer som
            är förankrade i en helt annan tid och som jag trodde att vi förhoppningsvis
            hade kommit förbi.
          </note>
          <note>
            Kent Persson talar om att låta marknaden ta över. Staten har
            en viktig roll i att reglera hur marknaden fungerar. Det är inte
            samma sak som att säga att staten ska vara en aktör på välfungerande
            marknader. Det mest allvarliga i Kent Perssons inlägg är kritiken
            mot ambitionen att amortera ned låneskulden. Kent Persson säger
            att det inte finns skäl för staten att minska sin låneskuld. Allt
            är frid och fröjd. Bolagen går alltid bra. Det är bara att hämta
            in pengarna.
          </note>
          <note>
            Jag är övertygad om att man inte heller i Spanien och Grekland
            tyckte att det fanns några skäl att minska på sitt risktagande
            och amortera ned sina låneskulder. Vi ser var de länderna befinner
            sig i dag.
          </note>
          <note>
            Vad Kent Persson sade i slutet är häpnadsväckande. Han antydde
            att man i princip borde öka det statliga ägandet, det vill säga
            att staten borde köpa aktier och ge sig in på fler marknader.
            Vilka branscher tycker Kent Persson att staten borde ge sig in
            på där staten inte finns i dag? Finns det egentligen några gränser
            för Vänsterpartiet för vad staten kan göra i form av statligt
            ägande? Var ska ni hitta pengarna till att köpa aktier?
          </note>
          <note type="speaker">
            Anf. 98 KENT PERSSON (V) replik:
          </note>
          <note>
            Herr talman! Var någonstans i mitt anförande hörde Jonas Jacobsson
            att jag förespråkade att vi ska köpa aktier? Jag vet att jag inte
            har sagt det. Mig veterligt har vi inte tagit med något sådant
            i den senaste budgeten vi har lagt fram.
          </note>
          <note>
            Sedan var det frågan om låneskulden. Jag kan bara hänvisa till
            vad Anders Borg sade när han uttalade sig om den senaste försäljningen
            av aktieposten i Nordea, nämligen att vi egentligen inte behöver
            pengarna. Det var hans svar. Han sade det därför att han vet att
            vi har en bra och stabil ekonomi som vi har byggt upp under en
            rad år, där Vänsterpartiet var en aktiv del i uppbyggnaden under
            krisen på 90-talet. Vi var där. Vi är medvetna om att i ett exportberoende
            land som Sverige måste det vara ordning på ekonomin.
          </note>
          <note>
            Här och nu, såsom det ser ut i dag, har Sverige faktiskt Europas
            starkaste ekonomi. Statsskulden är bara 35 procent av bnp där
            snittet i övriga Europa är 74 procent. Vi ligger långt under fastslagna
            rekommendationer. Det kan inte vara ett argument för att fortsätta
            att sälja ut.
          </note>
          <note>
            Allmänna reklamationsnämnden har sett över konkurrensen på bankmarknaden.
            Nämnden säger att den finansiella marknaden på bankmarknaden inte
            fungerar. Det är för få banker och aktörer. Björn Wahlroos intentioner
            när det gäller Nordea är en kommande bankfusion. Då minskar konkurrensen
            och det blir färre aktörer på marknaden. Det säger ni att ni är
            emot.
          </note>
          <note type="speaker">
            Anf. 99 JONAS JACOBSSON (M) replik:
          </note>
          <note>
            Herr talman! Jag noterar att Kent Persson inte svarar på frågan
            om var Vänsterpartiet drar gränserna för vad staten ska lägga
            sig i eller inte lägga sig i och vad staten ska äga eller inte
            äga för typ av företag.
          </note>
          <note>
            Kent Persson nämner att Sverige har Europas kanske starkaste
            ekonomi. Det är sant. Regeringen har genom att sköta finanserna
            väl sett till att det är så. Men vi vet också att saker och ting
            förändras snabbt. Exempel från Europa visar hur snabbt saker och
            ting kan förändras. Vi har också exemplet här hemma om hur värdet
            på Nordea förändrades snabbt under finanskrisen.
          </note>
          <note>
            Jag understryker vad jag sade tidigare, nämligen att det inte
            går att köpa en försäkring när huset redan brinner. Det måste
            man göra i förväg. Om man ska sälja företag och amortera ned statsskulden
            måste man göra det när konjunkturen är god. Man kan inte göra
            det när krisen står för dörren.
          </note>
          <note>
            Jag vill upprepa samma fråga som jag ställde till Lars Johansson
            tidigare. Om det nu är en så god affär för staten att äga bolag,
            till och med på välfungerande marknader där konkurrensen är hård,
            till exempel äga Nordea, utgår jag från att även Kent Persson
            tycker att det är en god idé att äga bankaktier och att det är
            ett råd som han ger till släkt, vänner och familj att låna pengar
            för att köpa bankaktier, eftersom det alltid enligt hans resonemang
            för tid och evighet kommer att gå med vinst.
          </note>
          <note>
            Om du inte tycker det är min fråga varför du tycker att staten
            ska ta en sådan risk när du inte är beredd att göra det själv.
          </note>
          <note type="speaker">
            Anf. 100 KENT PERSSON (V) replik:
          </note>
          <note>
            Herr talman! Nu ska vi inte blanda in min privatekonomi. Jag
            ger aldrig mina vänner eller andra privatpersoner råd om hur de
            ska använda och hantera sina pengar, absolut inte. Men eftersom
            jag är riksdagsledamot och är ansvarig för hur vi hanterar statsbudgeten
            och våra gemensamma tillgångar har jag och Vänsterpartiet åsikter
            om det.
          </note>
          <note>
            Det du pratar om, Jonas Jacobsson, är helt enkelt att det här
            är värdeskapande företag. De senaste fem åren har de här statliga
            bolagen genererat 137 miljarder i extra utdelning utöver den bolagsskatt
            som har betalats in. 137 miljarder är ett snitt på 27 ½ miljard
            per år, år ut och år in, som vi använder för investeringar i och
            satsningar på skola, barn och omsorg. De pengarna, de vinsterna,
            vill ni privatisera. Förlusterna som uppstår när den finansiella
            marknaden inte fungerar vill ni socialisera. Då ska staten och
            regeringen gå in och agera städgumma och ställa upp med garantier
            så att det inte kraschar.
          </note>
          <note>
            Det är skillnaden mot vår politik i Vänsterpartiet, Socialdemokraterna
            och Miljöpartiet, som vill ta ansvaret och ett helhetsgrepp i
            de delarna.
          </note>
          <note>
            När det gäller den fråga som ställdes om det finns några gränser
            är svaret givetvis: Ja, det finns gränser för vad vi ska äga.
            Vi ska äga det vi anser vara nödvändigt för svenska folket, till
            exempel infrastruktursatsningar och vissa saker när det gäller
            våra naturtillgångar. Det ska vara i gemensam ägo. Det har vi
            sagt tidigare, och där har vi inte heller några nyheter.
          </note>
          <note type="speaker">
            Anf. 101 LARS ISOVAARA (SD):
          </note>
          <note>
            Herr talman! Jag yrkar bifall till förslaget i betänkandet.
          </note>
          <note>
            Det mesta börjar nu vara sagt i detta ärende, men jag vill ändå
            passa på att framföra några ord om det betänkande som vi nu diskuterar.
          </note>
          <note>
            Ibland blir kritiken mot olika företagsformer och äganden beklagligt
            simpel och förenklad. I dagarna, i samband med detta betänkande,
            har jag i pressen läst ord såsom: Man jagar kostnader och lönsamhet
            på ett intensivare sätt om företaget är privat.
          </note>
          <note>
            År 2010 redovisade det statligt ägda LKAB en rörelsevinst på
            12,3 miljarder kronor eller, för att göra det hela lite mer greppbart,
            ungefär 1,4 miljoner kronor i timmen dygnet om. Mätt på eget kapital
            låg avkastningen på ca 30 procent. Jag är fullt övertygad om att
            det jagas kostnader även inom LKAB, och jag tror knappast att
            någon kan klaga på lönsamheten. Vi har stora kooperativa företag
            i Sverige som på lika villkor konkurrerar med privatägda företag.
            Jag är helt säker på att de kooperativa företagen tvingas jaga
            kostnader på samma sätt som de privatägda företagen. Varför skulle
            de inte behöva göra det?
          </note>
          <note>
            Det finns industriell verksamhet som kräver långsiktighet och
            framförhållning. Ibland, men långt ifrån alltid, kan det vara
            så att det endast är staten som har de ekonomiska muskler och
            den långsiktighet som krävs för att kunna blicka längre bort än
            fram till nästa kvartalsrapport. Stora infrastruktursatsningar
            som vägar och järnvägar är typiska områden som i praktiken måste
            ske med gemensamma medel.
          </note>
          <note>
            Herr talman! Vi sverigedemokrater är de första att medge att
            det givetvis inte är ett självändamål med statligt ägda företag.
            De stora planekonomiska samhällsbyggena försvann i samband med
            murens fall 1989. Det var för övrigt mer av ekonomiska kollapser
            än politiska kollapser.
          </note>
          <note>
            Grundsynen bör vara att staten ska undvika att ge sig in i branscher
            där vi redan har en fullgod service och en väl fungerande konkurrens,
            men när det rör sig om statliga företag som förvaltar våra gemensamma
            naturrikedomar är det absolut inget fel om dessa företags vinster
            också tillfaller det svenska folket. Många skulle säkert uppleva
            det som en besynnerlig ordning om utländska statliga intressen
            skulle köpa Vattenfall. Situationen som sådan är inte helt otänkbar.
            Ett svenskt statligt ägande som byts ut mot ett utländskt statligt
            ägande: Vad vore då vunnet för det svenska folket?
          </note>
          <note>
            Fri konkurrens med avsaknad av exempelvis olika transportkostnader
            är den gyllene situation som alla numera eftersträvar, kort sagt
            ett enda stort marknadstorg där vi fritt kan välja de varor eller
            tjänster som finns i de olika torgstånden, ett torg där vi kan
            få tag på i princip allt som vi önskar om vi också är beredda
            att betala för det. Inget är omöjligt, nästan inget i varje fall.
            Som vanligt ser verkligheten bortom skolböckernas teoretiska idealsituation
            inte alltid så ut. Det finns marknader och individer som inte
            alltid fungerar efter de teoretiska spelreglerna. Hur ska vi hantera
            dessa frågor? Ska vi tänka bort dessa frågor? Ska vi tänka bort
            att det, med ett strikt ekonomiskt tänkande, inte är lönsamt att
            bära ut post till ett enskilt hushåll långt in i Jämtlands fjällvärld?
            Ska vi acceptera att det finns regioner i Sverige som kanske aldrig
            kommer att kunna nås av den nyaste mobiltelefontekniken om enbart
            strikta företagsekonomiska principer finge styra?
          </note>
          <note>
            Vi sverigedemokrater menar att vi tillsammans har ett ansvar
            för att de mest grundläggande samhällsfunktionerna fungerar i
            ett sammanhållet Sverige. I det ansvaret har staten historiskt
            haft en helt avgörande betydelse, och förhoppningsvis kommer staten
            framöver också att ha en viktig roll. Sveriges och dess befolknings
            gemensamma väl måste faktiskt i en del fall gå före det ibland
            kortsiktiga företagsekonomiska tänkandet.
          </note>
          <note>
            Herr talman! Företagande är ingen statisk verksamhet vilken form
            den än yttrar sig i. Självklart finns det alltid, och måste finnas,
            en förändringspotential inom alla företag. Enheter och olika verksamheter
            kan avyttras eller utvecklas. Utan utveckling och förändring är
            ett företag dödsdömt på lång sikt. I det sammanhanget kan staten
            vara en nyckelspelare och pådrivare när det gäller exempelvis
            ny teknikutveckling. Vi får komma ihåg att det historiskt har
            funnits en för Sverige nyttig symbios mellan statliga satsningar
            och privatägda företags utveckling av ny teknik. Hur skulle det
            forna Asea ha tett sig utan de stora statliga satsningarna på
            de stora vattenkraftsutbyggnaderna i övre Norrland, Ericsson utan
            utbyggnaden av vårt gemensamma telefonnät, läkemedelsindustrin,
            flygindustrin och försvarssatsningarna?
          </note>
          <note>
            Herr talman! Misskötta företag förekommer på många håll och kanter
            oavsett ägarform. För ganska precis tio år sedan genomled USA
            den så kallade Enronskandalen, en av de största ekonomiska företagsskandalerna
            i USA:s historia. Det finns otaliga fler exempel, men jag nöjer
            mig med detta.
          </note>
          <note>
            Det finns givetvis också exempel på mindre goda insatser när
            det gäller statlig verksamhet. Jag tänker på exempelvis textilindustrin
            och varvsindustrin. Ibland är minnet kort.
          </note>
          <note>
            Herr talman! Till sist skulle jag vilja påstå att det mest viktiga
            i hur ett företag sköts är vilken styrelse och ledning som är
            tillsatt för att sköta bolagets angelägenheter efter de direktiv
            som föreligger. Det är bolagsstämmans och ägarens ansvar att se
            till att företaget får den mest kompetenta ledning som tänkas
            kan. Varför skulle inte ett statligt företag kunna ha en väl så
            kompetent ledning och kunna skötas lika effektivt som ett privat
            företag?
          </note>
          <note>
            I detta anförande instämde Mattias Karlsson och Johnny Skalin
            (båda SD).
          </note>
          <note type="speaker">
            Anf. 102 MATS ODELL (KD) replik:
          </note>
          <note>
            Herr talman! Jag blir lite nyfiken på Lars Isovaaras och Sverigedemokraternas
            syn på utländskt ägande. En bärande princip tycks vara rädslan
            för utländskt ägande. Jag undrar då om det är rädslan för att
            Statkraft skulle vilja komma in och bli delägare eller om det
            är mer regionalt betingade utländska intressen som Sverigedemokraterna
            värjer sig mot.
          </note>
          <note>
            Den mer principiella frågan är egentligen att Vattenfall äger
            tillgångar, en mycket stor del, i andra länder. Det finns ingen
            inom allianspartierna som anser att Vattenfall någonsin ska avyttra
            vattenkraft i Sverige. Den bör slås vakt om som ett statligt ägande
            och som ett ägande för svenska folket för evärdlig tid.
          </note>
          <note>
            Min fråga är närmast: Hur ser Lars Isovaara på att Vattenfall
            äger en mängd företag i andra länder, till exempel kärnkraft i
            Tyskland, kolkraft i Polen, brunkålsverksamhet i Tyskland? Ska
            det behållas? Går det ihop med den principiella syn som Sverigedemokraterna
            har på utländskt ägande?
          </note>
          <note type="speaker">
            Anf. 103 LARS ISOVAARA (SD) replik:
          </note>
          <note>
            Herr talman! Det här är en intressant fråga. Alla företag måste
            ju se över sina resurser och vad som händer inom företagen. Det
            är självklart upp till ledningen och ägaren av Vattenfall att
            se vad man ska göra med det som Vattenfall äger utomlands. Är
            det olämpligt eller lämpligt att det är kvar i Vattenfalls ägo?
            Ja, det är frågor som man måste besvara längre fram.
          </note>
          <note>
            När det gäller utländskt ägande i Sverige är vi av den bestämda
            uppfattningen att Vattenfalls resurser i form av vattenkraft ska
            ligga i svenska folkets ägo, och det är egentligen ganska naturligt.
            Avkastningen av det vi själva, svenska folket, äger ska också
            komma svenska folket till godo.
          </note>
          <note type="speaker">
            Anf. 104 MATS ODELL (KD) replik:
          </note>
          <note>
            Herr talman! När det gäller vattenkraften i Sverige tycks vi
            ha samma principiella hållning. Det som är mer förbryllande är
            om Sverigedemokraterna upplever att det är konsistent att svenska
            staten äger en mängd verksamheter i andra länder. Jag förvånar
            mig över hur Sverigedemokraterna får ihop detta.
          </note>
          <note type="speaker">
            Anf. 105 LARS ISOVAARA (SD) replik:
          </note>
          <note>
            Herr talman! Det kanske inte är någon grundläggande princip,
            men ett företag måste ju kunna se över vilka verksamheter man
            bedriver utomlands, och det finns väl inget skäl till att Vattenfall
            inte skulle kunna göra det. Det är vår uppfattning i frågan.
          </note>
          <note type="speaker">
            Anf. 106 LARS OHLY (V):
          </note>
          <note>
            Herr talman! Det här är en av de debatter som rör ett område
            där regeringen och regeringspartierna är som mest dogmatiska.
            Därför är det väldigt intressant att höra diskussionen.
          </note>
          <note>
            Det finns många områden där ni struntar i verkligheten. Men här
            är det väldigt tydligt att här ska det säljas ut, här ska det
            reas ut tillgångar, här ska det privata kapitalet ta över på område
            efter område där vi tidigare har ägt gemensamt och därmed också
            kunnat styra gemensamt. Ni ogillar gemensamt ägande. Det har framgått
            ganska tydligt. Men frågan är varför.
          </note>
          <note>
            Varför drar ni er inte för att slå sönder även fungerande verksamheter?
            Vad är det röda skynket? Varför är den borgerliga tjuren så upprörd?
            Jo, därför att det gemensamma ägandet har utsträckt demokratin.
            Den har gjort det möjligt att använda en del av ägandet till politiskt
            beslutsfattande. Vi har kunnat använda ägandet för att skapa mer
            rättvisa villkor mellan regioner, för att skapa ekologisk omställning,
            för att skapa jämlikhet mellan människor och klasser, och det
            tycker ni inte om. Ni vill att marknaden ska styra. Därför genomför
            ni till och med utförsäljningar och avregleringar av apotek och
            bilprovning, trots alla är överens om att de fungerar alldeles
            utmärkt, men ni vill inte att vi ska äga dem gemensamt. Ni vill
            att svenska folket ska bli fattigare för att några få ska bli
            rikare.
          </note>
          <note>
            Det betyder också att privata vinster sätts före samhällsnyttan,
            för när man väl har sålt ut kan inte samhällsnyttan vara ett perspektiv
            som används vid driften av företag. Har man sålt ut delar av Vattenfall
            kommer enbart det privata vinstintresset att vara styrande. Samhällsnyttan
            kommer i andra, tredje eller fjärde hand.
          </note>
          <note>
            Vi menar naturligtvis att vi ska använda ägandet. Det är intressant
            att ni inte ens kan vara med på ett beslut som en majoritet i
            utskottet har föreslagit, nämligen att Vattenfall ska vara ett
            helägt statligt företag. Det vågade ni inte riktigt säga i valrörelsen.
            Ni sade till och med att Vattenfall inte skulle säljas ut. Nu
            vågar ni inte göra det tydliga ställningstagandet. Därför vill
            ni börja nagga i kanten och så småningom, är jag säker på, sälja
            ut stora delar. Jag är säker på att ni också vilja sälja ut LKAB.
            Men ni vågar inte riktigt, utan ni vill ta det lite försiktigt
            så att inte folk blir upprörda. Därför gör ni er av med det som
            ni tycker är möjligt för att sedan kunna återkomma.
          </note>
          <note>
            När det gäller banksektorn tror jag att väldigt många är överens
            om att den finansiella kris som vi har sett och som fortfarande
            till viss del har återverkningar på vår ekonomi delvis berodde
            på att vi inte hade politiska motmedel mot marknadsstyrningen.
            Vi hade inte möjligheter att alltid gå in i ett tidigt skede och
            förhindra de effekter av ett kortsiktigt vinstintresse som till
            exempel en alltför hög utlåning ledde till. Då borde den rimliga
            slutsatsen vara att för stabilitet i finanssektorn borde vi ha
            ett visst gemensamt ägande.
          </note>
          <note>
            Anders Borg och andra företrädare för regeringen brukar ganska
            ofta säga att bankerna måste minska gapet mellan inlånings- och
            utlåningsränta så att kunderna och konsumenterna får bättre lånevillkor.
            Men om vi inte har något gemensamt ägande blir det där bara tomma
            ord. Vad bryr sig bankerna om vad vi politiker säger när de har
            privata aktieägare som kräver så hög avkastning som möjligt?
          </note>
          <note>
            Stabiliteten inom banksektorn gynnas av att vi har ett helstatligt
            ägt utlåningsinstitut, SBAB, och att vi har ett delstatligt ägande
            av Nordea. Det är min fasta förvissning. Att dra slutsatsen av
            finanskrisen att man nu ska göra sig av med ännu mer än det man
            tidigare har sålt ut är att bädda för nya kriser, att bädda för
            mer av marknadsstyrning och kortsiktighet.
          </note>
          <note>
            Avreglering och marknadsstyrning minskar det demokratiska inflytandet.
            Rösträtten blir lite mindre värd. Då blir det i stället de starka
            kapitalintressena som får mer att säga till om, för på marknaden
            har vi ju inte en röst per medborgare eller en röst per person.
            På marknaden har vi en röst per krona som vi äger i aktier. Och
            den som äger mycket har makt och den som inte äger något har ingen
            makt. Det är motsatsen till demokrati. Så länge vi äger gemensamt
            kan vi använda demokratin. Då kan vi bestämma oss för att det
            ägandet ska uppfylla vissa syften.
          </note>
          <note>
            Då säger en del: Men så har det ju inte använts. Nej, det är
            helt sant. Socialdemokratiska och borgerliga regeringar, oavsett
            vilka, har varit oerhört dåliga på att använda vårt gemensamma
            ägande på ett progressivt och bra sätt. Men det i sig är inte
            ett argument mot gemensamt ägande. Det är ett argument för ytterligare
            ägarstyrning. Det är ett argument för att använda ägandet på ett
            bättre och mer konsekvent sätt.
          </note>
          <note>
            Vattenfall skulle kunna vara ledande i energiomställningen i
            stället för att vara en lekstuga för kol- och kärnkraftskramare,
            om vi ville det, om regeringen var beredd att använda det ägandet.
            Men säljer vi ut förlorar vi möjligheten att använda ägandet,
            och det är det ni vill.
          </note>
          <note>
            Vinstkravet på SJ hör till de högsta vinstkraven på något tågföretag
            i Europa, kanske i världen. Jag råkar känna till den marknaden
            lite grann. Jag har en bakgrund vid järnvägen och har jobbat där
            i 18 år. Om man inte förstår hur ett kortsiktigt vinstkrav står
            i motsättning till våra samhällsekonomiska mål om att öka tågresandet
            på bil- och flygtrafikens bekostnad, då har man inte förstått
            mycket.
          </note>
          <note>
            Det höga vinstkravet tas till intäkt för att man inte ska syssla
            med sådant som är företagsekonomiskt olönsamt, men det företagsekonomiskt
            olönsamma kan vara samhällsekonomiskt lönsamt. Att då lägga det
            högsta vinstkravet som jag känner till på något järnvägsföretag
            är att direkt säga: Tågtrafik ska missgynnas, tågtrafik ska inte
            gynnas. Var finns den ekologiska omställningstanken bakom ett
            sådant konstaterande? Det pratas om miljön, men när det kommer
            till kritan är ni inte beredda att göra någonting för att den
            ekologiska omställningen ska komma på plats.
          </note>
          <note>
            De transportpolitiska målen kontra lönsamheten innebär att de
            transportpolitiska målen nästan alltid får ta stryk. Samtidigt
            vet vi att det nästan alltid är samhällsekonomiskt lönsamt att
            köra tåg om det innebär att det sker på bekostnad av flygresor
            och biltrafik.
          </note>
          <note>
            Tåget missgynnas, flyget koldioxidbefrias och så talar man om
            höjda banavgifter. Resultatet kommer att bli ökade biljettpriser
            och sannolikt färre antal tågresor. Det är en bra idé, borgerligheten!
            Så fixar vi nog den ekologiska omställningen. Så gynnar vi nog
            det minst miljöbelastande transportmedlet vi har.
          </note>
          <note>
            Ni har väldigt fina målsättningar. Ni tycker att hela Sverige
            ska leva. Ni ställer i ord upp bakom ekologisk omställning. Ni
            talar om jämlikhet och rättvisa. Men era beslut gör det på punkt
            efter punkt svårare att uppnå just dessa mål. Ni kan sedan skylla
            ifrån er. Vi har ju sålt ut, och vi har inte makten. Det är andra
            som bestämmer. Det är vad vi ska besluta om i dag, att andra inte
            ska få bestämma ännu mer.
          </note>
          <note>
            Det finns ett argument som Jonas Jacobsson med flera har fört
            fram. Vi ska sälja för att betala av på statsskulden. Det är ett
            intressant argument. Det innebär att man tycker att man alltid
            gynnas av att ha lägre skuld oavsett vad skulden har använts till.
            Privatekonomiskt är det ett helt horribelt resonemang.
          </note>
          <note>
            Den som har ett lån och har betalt en villa med det blir inte
            rikare av att sälja villan och betala lånet, får då har man ingenstans
            att bo. Samma sak är det med det gemensamma ägandet som vi har
            tillsammans. Om vi använder det på rätt sätt blir vi rikare av
            att äga vissa saker tillsammans. Ägandet har ett värde.
          </note>
          <note>
            Sälj inte ut Sverige! Låt oss använda ägandet för en ekologisk
            omställning och en rättvis och jämlik politik. Jag yrkar bifall
            till utskottets förslag i betänkandet under punkterna 1 och 5
            och bifall till reservationerna 2 och 6.
          </note>
          <note type="speaker">
            Anf. 107 MATS ODELL (KD) replik:
          </note>
          <note>
            Herr talman! Så talar en som kallade sig kommunist ända långt
            in på 2000-talet. Jag måste ändå säga att Lars Ohly går väl långt
            här. Här ska reas ut. Det låter som att regeringen så här långt
            har reat ut företagen. Den allmänna bilden är att regeringen har
            fått väldigt bra betalt för de företag som har sålts. Låt mig
            ta ett exempel.
          </note>
          <note>
            Det gäller Vin &amp; Sprit. Jag vet inte om Lars Ohly tycker att
            vodkaproduktion tillhör de statliga kärnverksamheterna. I varje
            fall såldes detta företag. Verksamheten år 2007 var den mest lönsamma
            någonsin. Statskassan fick in 800 miljoner kronor i vinstutdelning.
          </note>
          <note>
            När vi hade sålt företaget och fått nominellt 55 miljarder, med
            valutaeffekter och Beamaktierna blev det över 60 miljarder, och
            de amorterades på statsskulden, Lars Ohly, sjönk räntebetalningarna
            med ungefär 2,2 miljarder. Det var en ren förlustaffär för staten
            att tillverka vodka på flera sätt. Vi tjänade mer pengar på att
            amortera på statsskulden än att driva detta företag. Det är den
            logiken man måste se i sammanhanget.
          </note>
          <note>
            Nu låter det på Lars Ohly som att demokratin förutsätter att
            staten äger en stor del av näringslivet. Jag vill fråga Lars Ohly:
            Är det en rätt mix i dag? Vill Lars Ohly köpa tillbaka Vin &amp; Sprit,
            Vasakronan och Stockholmsbörsen? Det vore intressant att få en
            lite mer grundläggande ideologisk plattform för att bedöma Lars
            Ohlys numera icke-kommunistiska åsikter.
          </note>
          <note type="speaker">
            Anf. 108 LARS OHLY (V) replik:
          </note>
          <note>
            Herr talman! Jag skulle kunna bemöta Mats Odell med samma argument
            och påstå att Mats Odell är en företrädare för en kristen fundamentalistisk
            höger, vilket i och för sig är sant men som inte har något med
            den här debatten att göra. Du får vara kristen fundamentalist.
            Du får vara kreationist om du vill. Det spelar ingen roll. Nu
            diskuterar vi det statliga gemensamma ägandet. Därför tänker jag
            inte sätta några etiketter på dig, utan jag lämnar det. I stället
            ska vi diskutera vad betänkandet handlar om.
          </note>
          <note>
            Vad det handlar om är att ni just nu vill sälja ut Posten och
            fortsätta med att sälja ut Nordea, Telia Sonera och SBAB och inte
            ta ställning för att Vattenfall ska vara ett helägt statligt bolag.
            Det är vad betänkandet handlar om, eller hur Mats Odell, som är
            ordförande i utskottet? Du känner väl till det?
          </note>
          <note>
            Min fråga är: Vad är vitsen med att sälja ut dessa verksamheter?
            Varför är det bra att vi ska äga mindre av de gemensamma nyttigheter
            som kan användas för samhällsekonomiska och samhällspolitiska
            mål? Varför är det bra när effekten sannolikt blir att vi inte
            längre har möjligheten att styra?
          </note>
          <note>
            Ägandet ger makt. Det gemensamma ägandet ger gemensam makt. Det
            privata ägandet ger privat makt. Mats Odell förespråkar att några
            få ska få mer att säga till om. Marknaden ska styra, där Mats
            Odell och andra som kanske har råd att vara stora aktörer på den
            marknaden får mer att säga till om, medan vi med vår rösträtt
            får mindre beslutanderätt. Det är vad frågan handlar om. Det är
            där vi hamnar på olika sidor.
          </note>
          <note type="speaker">
            Anf. 109 MATS ODELL (KD) replik:
          </note>
          <note>
            Herr talman! Jag är väldigt förvånad över att Lars Ohly är så
            upprörd över att bli påmind om att en av kommunismens grundpelare
            var att staten ska äga produktionsmedlen. Det är vad Lars Ohly
            står och ger uttryck för. Den sanna vägen till demokrati är att
            staten äger produktionsmedlen. Det har en hel del med kommunismen
            att göra.
          </note>
          <note>
            Sedan är frågan vad detta handlar om. Det handlar om ett bemyndigande
            som staten har från denna riksdag att minska det statliga ägandet
            i några bolag. Det är däremot inte alls aktuellt att sälja ut
            Posten. Vi har ett avtal med den danska staten att tillåta en
            börsintroduktion och att tillåta att den danska staten säljer
            en del av sitt innehav. Jag tycker att man ska hålla detta på
            en saklig nivå.
          </note>
          <note>
            Om nu rösträtten skulle få en sådan betydelse, vad har då rösträtten
            i dag för betydelse för de SJ-resenärer som har stått på perrongen
            och frusit denna vinter? Vad hjälper det? Hur skulle man ha röstat
            för att undvika det?
          </note>
          <note>
            Nu hörde jag att Lars Ohly inte tycker att man ska ha så högt
            avkastningskrav på bolagen. Det är också en intressant princip
            som man kan diskutera. Det hänger inte ihop, Lars Ohly.
          </note>
          <note>
            Alliansregeringen har visat ett ansvarstagande för dessa fina
            företag. I lugn takt och först när det finns en riktigt bra affär
            för det svenska folkhushållet ska vi minska ägandet och överlämna
            företagen till privata ägare. Men vi får pengarna och kan minska
            statsskulden och därmed vara friare.
          </note>
          <note>
            Den som är satt i skuld är icke fri. Det gäller fortfarande,
            Lars Ohly.
          </note>
          <note type="speaker">
            Anf. 110 LARS OHLY (V) replik:
          </note>
          <note>
            Herr talman! Mats Odell säger att vi ska hålla en saklig nivå
            på debatten. Det är verkligen roligt. Det gläder mig att du säger
            så, men det är synd att du inte uppfyller det.
          </note>
          <note>
            När det gäller avregleringen av SJ vet vi som känner till järnväg
            lite grann att det är en sällsynt dålig verksamhet att avreglera.
            Det kommer att bli slagsmål om så kallade spottider och slottider,
            där man har avgångstider på de mest attraktiva linjerna på fredagseftermiddagen
            eller söndagseftermiddagen medan det inte kommer att vara något
            slagsmål alls om de mer trafiksvaga bandelarna. De kommer vi antingen
            att få betala med statskassan eller lägga ned.
          </note>
          <note>
            Det är själva tanken med era avregleringar över huvud taget.
            Vi ska ha mindre att säga till om. Det ska marknadsstyras på område
            efter område. De kortsiktiga vinstintressena ska vara de som avgör
            vad som är viktigt och rätt. Jag tycker inte det.
          </note>
          <note>
            Det är bättre att vi tillsammans sätter oss ned och funderar:
            Vad är det bästa sättet att få en ekologisk omställning på plats?
            Vad är det bästa sättet att få en ökad jämlikhet och rättvisa
            i samhället? Vad är det bästa sättet att få en regional rättvis
            politik på plats?
          </note>
          <note>
            Om vi avhänder oss det gemensamma ägandet och de verktyg som
            det innebär får vi väsentligt mindre möjligheter att uppfylla
            de målen. Det är vad er politik leder till.
          </note>
          <note type="speaker">
            Anf. 111 EVA FLYBORG (FP) replik:
          </note>
          <note>
            Herr talman! Jag kunde inte låta bli, Lars Ohly, att i varje
            fall ta en liten replik. Jag funderar lite grann på detta med
            ordval och annat. Vi har haft det uppe tidigare i diskussionen
            och i debatten här i dag.
          </note>
          <note>
            Det talas om att det reas ut. Lars Ohly vet mycket väl, precis
            som utskottets ordförande Mats Odell sade här tidigare, att de
            försäljningar av statliga bolag som har skett har varit inte bara
            bra utan mycket bra och också har skilt sig från tidigare regeringars
            utförsäljningar.
          </note>
          <note>
            Är det inte så, Lars Ohly, att Vänsterpartiet har varit med och
            medverkat till att statlig egendom har sålts ut förut tillsammans
            med en socialdemokratisk regering? Ni kanske inte ska ha så stora
            ord just om det.
          </note>
          <note>
            Det som är roligt att konstatera, och som Mats Odell inte gjorde,
            är att Riksrevisionen har granskat försäljningarna som har skett
            på senare tid. Den har gett beröm för att man har haft en bra,
            planlagd och transparent process och också fått ut väldigt mycket
            av försäljningen.
          </note>
          <note>
            Lars Ohly får gärna kommentera den skillnaden mellan den borgerliga
            regeringen och sedan tidigare socialistiskt lagda. Man är tydligen
            duktig på detta och har fått ett bra pris för de statliga företagen
            som kan och bör säljas ut.
          </note>
          <note>
            Lars Ohly fick det mesta fel när det gäller betänkandet, men
            eftersom Lars Ohly inte ingår i utskottet stryker jag ett streck
            över det. Jag konstaterar bara att det mesta blev fel.
          </note>
          <note>
            Jag har en fråga till Lars Ohly när det gäller Vattenfall. Det
            har berörts marginellt tidigare i debatten. Man köpte brunkol
            i Tyskland för 70 miljarder på den tid då Lars Ohly var med på
            regeringssidan och hade kunnat göra något åt det. Tomma tunnor
            skramlar mest, och Lars Ohly skramlar väldigt mycket just i dag
            i denna debatt. När det gick att göra något gjorde inte Lars Ohly
            något. Då satt han tyst; då gick det bra. Det var bra med investeringar
            på 70 miljarder i tysk brunkol. Jag tycker inte att det var så
            bra.
          </note>
          <note type="speaker">
            Anf. 112 LARS OHLY (V) replik:
          </note>
          <note>
            Herr talman! Det var väl inte riktigt sant, Eva Flyborg, men
            man kanske inte alltid behöver hålla sig till sanningen när man
            står i talarstolen och företräder Folkpartiet. Vad vet jag?
          </note>
          <note>
            När Vattenfall investerade i brunkol i Tyskland var det två partier
            som kritiserade det mer än några andra, nämligen Vänsterpartiet
            och Miljöpartiet. Vi hade till och med en särskild debatt i riksdagen
            om det. Att påstå att vi var ansvariga för den typen av satsningar
            är gravt fel. Vi ställde tvärtom krav på att man skulle ändra
            ägardirektiven. Vi fick inte igenom det mot den socialdemokratiska
            regeringen; det är riktigt. Den här regeringen är inte ens intresserad
            av att diskutera det eftersom man inte tycker att vi ska använda
            det ägande som finns för att uppnå gemensamma mål i den utsträckning
            som jag menar att vi ska.
          </note>
          <note>
            Det är så vi ska använda det. Vi ska ha det gemensamma ägandet
            för att kunna uppnå politiska gemensamma mål. När vi överför ägandet
            till privata intressenter överförs också makten över de här företagen
            till marknaden, och därmed makten över verksamheten. Marknadsstyrning
            kan fungera när det gäller tillverkning av kola eller annat, men
            det är inte särskilt bra när det gäller att planera stora viktiga
            samhällsnyttigheter. Då leder det tvärtom till att den kortsiktiga
            lönsamheten krockar med de samhällsekonomiska målen. När de krockar
            kommer den privata kortsiktiga lönsamheten att ta över.
          </note>
          <note>
            Det är vad som händer när man säljer ut, menar jag. Det är precis
            det ni står för: Sälj, om inte hela skiten så på lång sikt i princip
            hela skiten. Det ska tas del efter del. Det ni ena dagen säger
            att ni inte vill röra säger ni nästa dag att ni inte vill försvara.
            Så är det med Vattenfall. Nästa gång gäller det LKAB. Jag är helt
            säker på att om ni får sitta vid makten tillräckligt länge kommer
            vi inte att äga särskilt mycket gemensamt över huvud taget. Det
            är den utvecklingen vi i dag ska börja sätta stopp för.
          </note>
          <note type="speaker">
            Anf. 113 EVA FLYBORG (FP) replik:
          </note>
          <note>
            Herr talman! Lars Ohly har fel även i det senaste han sade. Jag
            ska inte gå in på detaljerna.
          </note>
          <note>
            Jag har några frågor till. Lars Ohly har varit anställd på SJ.
            Det är ett av de bolag som har varit väldigt drabbade av dålig
            lönsamhet, dålig planering och förmodligen dålig ledning under
            det statliga ägandet. Det var så dåligt att vi fick upprätta en
            särskild räkning för SJ. Vi fick ha stora ägartillskott. Jag kommer
            inte ihåg exakt hur mycket, men det var flera miljarder under
            en tid. Det var under det statliga ägandet, som Lars Ohly vurmar
            för.
          </note>
          <note>
            En annan sak som Lars Ohly tog upp var jämställdhet, där vi skulle
            driva på mer i de statliga företagen. Hur kommer det sig att jämställdheten
            har ökat i de statliga företagen sedan Alliansen fick makten?
            Hur kommer det sig att jämställdheten även bland de privata företagen
            går åt rätt håll inte lika fort som Lars Ohly och jag vill, men
            åtminstone åt rätt håll?
          </note>
          <note>
            Har inte Lars Ohly någon självkritik när det gäller den egna
            politiken? Är allt bara svart eller vitt?
          </note>
          <note type="speaker">
            Anf. 114 LARS OHLY (V) replik:
          </note>
          <note>
            Herr talman! Det är litet förmätet att jag som tågmästare skulle
            vara ansvarig för den usla ekonomi som företaget bedrev under
            ett antal år när jag var anställd i företaget. Det fackliga inflytandet
            finns där, men det är definitivt inte så stort att vi hade vetorätt
            mot dåliga beslut som fattades. Vi var väldigt kritiska och menade
            att vi skulle satsa på att få fler resenärer.
          </note>
          <note>
            Det innebär inte alltid att man får den kortsiktiga lönsamheten
            tillgodosedd. Därför står ett högt lönsamhetskrav i motsats till
            det som vi vill uppnå, nämligen fler tågresenärer. Vi vill ha
            fler nöjda tågresenärer som sprider budskapet att det är bra att
            åka tåg i stället för flyg eller bil. Det står i motsats till
            det privata kortsiktiga lönsamhetsintresse som nu i större utsträckning
            kommer in i företaget samtidigt som det höga avkastningskravet
            består.
          </note>
          <note>
            Har man en gång sålt ut har man inte någon beslutanderätt över
            vilka som ska köpa eller sälja företaget i framtiden. Det vet
            man ingenting om. Vissa sektorer som har sålts ut, som skolor
            och sjukvård, ägs i dag i stor utsträckning av riskkapitalbolag.
            Vi har gått igenom riskkapitalbolagen. De har inte en enda kvinna
            i någon styrelse någonstans. Det finns inte en kvinna i någon
            av de stora riskkapitalbolagens styrelser. Så kom inte med jämställdhetsargumentet!
            Stå för din dogmatiska borgerliga uppfattning att det är bra att
            sälja ut.
          </note>
          <note>
            Överläggningen var härmed avslutad.
          </note>
          <note>
            9 § Kultur och fritid för barn och unga
          </note>
          <note>
            Föredrogs
          </note>
          <note type="speaker">
            Anf. 115 ISAK FROM (S):
          </note>
          <note>
            Herr talman! Jag börjar med att säga att jag står bakom samtliga
            våra reservationer, men för tids vinnande yrkar jag bifall till
            reservationerna 1, 4, 5 och 7.
          </note>
          <note>
            Vi debatterar i dag det bästa vi har, våra barn och ungdomar
            vår gemensamma framtid. I Sverige finns det i dag stor politisk
            enighet om att barns villkor och barnens bästa ska komma i första
            rummet och om att barn och ungdomar har samma människovärde som
            vuxna. Samtidigt kan barn och unga behöva särskilt stöd och skydd,
            vilket de allra flesta ställer upp på. Det råder även i retoriken
            enighet om att barn och ungdomar ska kunna växa upp i trygghet,
            utvecklas och förverkliga sina drömmar. Ändå finns det i Sverige
            i dag barn som far illa på olika sätt. Varför är det så? Vad kan
            vi politiskt göra? Vad vill vi politiskt göra?
          </note>
          <note>
            Herr talman! Vi socialdemokrater tycker inte att det räcker med
            retorisk enighet om de stora konventionerna, och det räcker inte
            heller med lagstiftning. Vi socialdemokrater menar att det handlar
            om prioriteringar av våra ekonomiska resurser och om utbildning
            och kunskapsspridning. Det handlar om att lyssna på barn och ungdomar
            och ge dem inflytande. Barns och ungdomars livsvillkor ska finnas
            högst upp på den politiska dagordningen och ständigt debatteras
            och synliggöras.
          </note>
          <note>
            Sverige är ett rikt land där många lever gott. Men klyftorna
            växer och barnfattigdomen är stor i det rika landet Sverige. Under
            2008 levde 220 000 barn i fattigdom, det vill säga 11½ procent
            av alla barn i Sverige. Rädda Barnen släppte nyligen sin rapport
            om barnfattigdom och analysen visar att ingenting har hänt. Klyftorna
            ökar mellan de barn som har goda förutsättningar och de barn som
            har sämre förutsättningar. Det är återkommande. Det är barnen
            som får ta smällarna när samhället väljer att stå vid sidan och
            titta på. Det är barnen som far illa på grund av vuxnas livssituation.
            Barnen far illa på grund av vuxnas sjukdom, arbetslöshet, skilsmässor
            eller vad det än må vara. Det är oftast barnen som får stå i snålblåsten
            och ta smällarna.
          </note>
          <note>
            Sverige är ett litet land. Vi har inte råd med att barn och ungdomar
            tidigt slås ut och inte kan tillgodogöra sig de förutsättningar
            som finns i vårt rika land.
          </note>
          <note>
            Grunden för att lära för framtiden är att barn lär känna sig
            själva, sitt samhälle och sin samtid och på det viset kunna utvecklas
            som demokratiska människor. De viktigaste faktorerna för detta
            är kulturen och föreningslivet, så att man kan lära och se möjligheter
            för hur man ska kunna delta i det som finns i samhället.
          </note>
          <note>
            I Sverige i dag är det kommunerna som har huvudansvaret för att
            tillgodose barns och ungas möjligheter till kultur och fritid.
            Men det är vi som lagstiftande församling som ska ge grundförutsättningarna
            för att alla barn i hela Sverige ska ha likvärdiga förutsättningar
            att kunna delta i kultur- och fritidsaktiviteter.
          </note>
          <note>
            Alla barn och ungdomar har rätt till kultur- och fritidsaktiviteter
            på sina egna villkor och utifrån sina egna förutsättningar. Det
            gäller att få utöva till exempel konstnärlig verksamhet och idrott
            utan att det begränsas. Barns och ungdomars rätt till kulturella
            upplevelser och skapande är ett krav i FN:s barnkonvention, och
            det måste vara en självklarhet för ett rikt land som Sverige att
            kunna leva upp till det. Bland det viktigaste är att skapande
            kultur bland barn och ungdomar bejakas oavsett uttrycksform.
          </note>
          <note>
            För att ta till vara det egna skapandets kraft gäller det att
            samhället ger utrymme för detta. Det kan handla om fritidsgårdar
            som är öppna när ungdomarna vill att de ska vara öppna. Så är
            det inte i dag. Skillnaderna mellan våra kommuner är mycket stora.
            De neddragningar av fritidsgårdsverksamheten som har ägt rum under
            senare årtionden visar på negativa följder. Då talar jag inte
            om att man har stängt fritidsgårdarna helt och hållet. Det är
            snarare så att man har gett dem sämre förutsättningar. Därför
            har fritidsgårdarna kortare öppettider.
          </note>
          <note>
            Herr talman! Som helhet saknas det på många platser fysiska möjligheter
            att träffas på icke-kommersiell basis där drogfrihet råder och
            där de unga själva är med och påverkar innehållet i verksamheten.
            Det finns förstås undantag där sådana möjligheter finns. Det måste
            helt enkelt tillskapas fler icke-kommersiella och drogfria mötesplatser
            där flickor och pojkar ges lika stort utrymme att utvecklas och
            växa.
          </note>
          <note>
            Ingen ska heller stängas ute på grund av för höga avgifter eller
            bristande tillgänglighet. Musik- och kulturskolorna har förmågan
            att fånga upp talanger och utveckla dem. Genom dessa skolor finns
            det bra och mindre dyra alternativ i hela Sverige. Men skillnaderna
            i tillgänglighet och avgifter mellan kommunerna är stora, och
            det vill vi arbeta för att förändra. Vi ser bland annat ett behov
            av en nationalscen för barn. Det är också därför som vi har skrivit
            en reservation med anledning av vår motion om Unga Klara.
          </note>
          <note>
            Vid Västerbottensteatern finns det någonting som heter Unghästen.
            Man jobbar drogförebyggande ute i skolorna och ute på fritidsgårdarna
            för att lyfta fram de känsliga frågorna om droger, om kvinnligt
            och manligt, om transpersoners villkor och så vidare.
          </note>
          <note>
            För att ta till vara alla våra ungdomars förmågor och för att
            de ska undgå missbruk och långvarig arbetslöshet krävs det faktiskt
            tillgång till replokaler, till skapande verkstäder, till motorgårdar
            och till ridhus där deltagaravgiften och klimatet ska vara inbjudande
            och förutsättningarna jämlika oavsett föräldrarnas ekonomiska
            bakgrund och oavsett kön, etnicitet och sexuell läggning.
          </note>
          <note>
            För egen del gick jag raka vägen in i politiken delvis via den
            kommunala motorgårdens förtroenderåd. Det gav mig möjlighet att
            se hur samhället fungerar.
          </note>
          <note>
            Herr talman! Kultur- och fritidsaktiviteter för barn och ungdomar
            måste vara överkomliga för alla. Förutsättningarna för detta är
            olika i hela landet. Skillnaderna syns mellan grupper av barn
            beroende på om de lever med ensamstående eller sammanboende föräldrar,
            om deras föräldrar är födda i Sverige eller utomlands, eller om
            de är uppväxta i någon av storstädernas segregerade förorter.
          </note>
          <note>
            Många barn känner skuld och ansvar för familjens ekonomi och
            väljer därför att inte berätta för sina föräldrar om aktiviteter
            som innebär kostnader. Många barn tvingas i dag att avstå från
            att följa med på skolresor eller delta i studiebesök för att det
            kostar pengar.
          </note>
          <note>
            För oss socialdemokrater är det en prioriterad fråga att barn
            inte ska växa upp i ekonomisk utsatthet vare sig deras föräldrar
            är sjukskrivna, har arbete, är tillfälligt anställda, arbetslösa
            eller sjukskrivna. Det är inte barnen som ska drabbas av detta.
          </note>
          <note>
            I våra fördelningspolitiska förslag motverkar vi klyftor och
            stärker de människor som behöver det mest, såväl barn som vuxna.
            Vi vill investera 12 miljarder mer än regeringen i kommunsektorn.
            Det är pengar som bland annat ska användas för att behålla och
            anställa personal och utveckla välfärden, men också för att man
            ska slippa dra ned på de icke lagstiftade verksamheterna som våra
            kultur- och musikskolor och slippa höja avgifterna för att skillnaderna
            i samhället inte ska öka.
          </note>
          <note>
            Herr talman! Det är de som är unga i dag som ska bära upp samhället
            i morgon. Unga människor står för en stor och positiv kraft i
            samhället. De är kreativa och ser nya lösningar. Att ingjuta hopp
            och framtidstro hos dagens unga generation i samhället måste vara
            vår gemensamma målsättning. Vi måste mobilisera politiskt för
            att skapa möjligheter för en ljusare framtid för dagens unga.
          </note>
          <note>
            Tyvärr har kulturen hamnat i skymundan under den borgerliga regeringen
            som har alltför låga ambitioner och för få förslag, för lite nya
            idéer och inga initiativ. Många kommuner skär ned kraftigt på
            kulturen samtidigt som avgifterna är höga. Det utarmar kulturlivet
            och hämmar möjligheterna att skapa fler jobb. 40 procent av kommunerna
            i Sverige minskade under 2010 budgeten för kultur- och fritidssektorn.
            Många kommuner ökade också denna budget. Men detta visar också
            att skillnaderna fortsatt ökar.
          </note>
          <note>
            Vi socialdemokrater har föreslagit ett kulturlyft i Sverige.
            Vi är beredda att prioritera kulturpolitiken. Vår ambition är
            att kulturbudgeten ska öka med 1 miljard kronor under mandatperioden
            den största resursökningen i modern tid. Detta ger utrymme för
            höjda ambitioner och viktiga förbättringar.
          </note>
          <note>
            Våra höga ambitioner avspeglas i offensiva förslag inom ett brett
            område. Samtidigt kompromissar vi socialdemokrater aldrig när
            det gäller ansvaret för den gemensamma ekonomin. Nya reformer
            och nya utgifter ska alltid ske i den takt som det statsfinansiella
            utrymmet tillåter.
          </note>
          <note>
            Inom kulturpolitiken kommer vi att prioritera åtgärder för att
            ge fler människor, i synnerhet barn och ungdomar, ökad tillgång
            till kultur och fritid.
          </note>
          <note type="speaker">
            Anf. 116 TINA EHN (MP):
          </note>
          <note>
            Herr talman! Kultur är det som gör oss till människor. Barn och
            unga har i fråga om detta samma behov som vuxna. Men i stort är
            det vi vuxna som har tolkningsföreträde i samhället. Det syns
            också i kulturpolitiken.
          </note>
          <note>
            Med den borgerliga regeringens skolpolitik, inte minst, blir
            det än mer allvarligt och ställer saker på sin spets.
          </note>
          <note>
            På något sätt utgår vi från att människor växer upp, blir demokratiska,
            lär sig granska, blir empatiska, kloka och kreativa. Det är en
            god inställning.
          </note>
          <note>
            Men likaväl som vi tror att det är viktigt att skicka med varje
            generation kunskaper om matematik, om grammatik och om språk borde
            följden av ett sådant resonemang vara att vi, lika självklart
            som vi skickar med språk och siffror, ger människor möjlighet
            att utveckla medmänsklighet, demokrati, ifrågasättande och kreativitet.
            Genom att man ökar tyngden och vikten i fråga om det kulturella
            genom att ge unga fler redskap i deras utveckling ger kulturen
            möjligheter att fånga upp och hitta vägar för att utveckla en
            bredare kapacitet hos unga och barn och i förlängningen hos mänskligheten
            i stort, tror jag.
          </note>
          <note>
            Barn och unga utgör drygt en femtedel av Sveriges befolkning.
            En aktiv kulturpolitik för barn och unga utgår från att alla människor
            är kreativa och skapande varelser. Tillgången till kultur, de
            möjligheterna och förutsättningarna, behöver sättas i främsta
            rummet. Grunden ska vara FN:s konvention om barnens rättigheter.
          </note>
          <note>
            I reservation 1 uttalar bland annat jag att de kommunala kultur-
            och musikskolorna måste göras tillgängliga för alla.
          </note>
          <note>
            Miljöpartiet anser att en samverkan mellan musik- och kulturskolor,
            amatörföreningar, professionella utövare och kulturinstitutioner
            är ett viktigt utvecklingsområde. En integrerad kulturverksamhet
            i skolan gör att skoltiden upplevs mer meningsfull. I dag vet
            vi att det gynnar all kunskapsutveckling att också se till de
            estetiska ämnena och deras betydelse. Därför behövs det, tycker
            vi, betydligt fler kulturpedagoger och dessa borde vara engagerade
            i skolan än som är fallet i dag.
          </note>
          <note>
            Jag passar på att säga att jag naturligtvis stöder samtliga reservationer
            som Miljöpartiet skrivit under, men jag yrkar bifall endast till
            reservation 1.
          </note>
          <note>
            Det finns många klyftor i samhället. En handlar om läsning och
            läsande. Att stimulera till nyfikenhet och till möjlighet till
            läsning skapar också lust att läsa. Men enligt uppgifter från
            till exempel Kulturrådet finns det allvarliga brister. En av tio
            skolor saknar tillgång till en samling böcker, och 250 000 elever
            har inte tillgång till ett skolbibliotek detta alltså enligt Kulturrådet.
          </note>
          <note>
            Jag vet att en ny skollag kommer som innefattar att nämnda rättighet
            ska finnas på alla skolor. Den kan vara positiv i grunden men
            kan kanske också ställa till det för en del små skolor. Där kan
            jag tänka att vi som politiker har ett större uppdrag i att se
            framåt, att se vad som behövs i den framtida biblioteksrollen.
            Jag tror att det behövs väldigt välutbildade bibliotekarier som
            inte minst kan vara lotsar i det framtida digitala samhället.
          </note>
          <note>
            På en svensk forskningspanel sammanfattas en del om hur det ser
            ut med läsandet. Man kan säga att det är så som det sägs, nämligen
            att kvinnor läser mer än män. Men sett till vad som läses är det
            mycket annat än böcker och tidningar som läses. Det gäller då
            kataloger, lappar, listor, fraktsedlar och scheman. Av den statistiken
            framgår att kvinnor och män läser ungefär lika mycket.
          </note>
          <note>
            Vi har ett skriftsamhälle som gör att vi ska läsa på kaffeautomater.
            Vi ska trycka rätt kod när vi ska ta ut pengar eller när vi ska
            betala. Det finns alltså mycket i samhället som gör att god läskunnighet
            och förståelse behövs.
          </note>
          <note>
            Tyvärr svarar inte svenska elevers skolresultat mot de krav som
            det nya skriftsamhället ställer. Trots att vi alla måste läsa
            överallt sjunker läsförmågan för alla. I slutet av 1980-talet
            låg svenska högstadieelever på tredje plats i världen, men strax
            före millennieskiftet låg de på nionde plats med bland annat Finland,
            Sydkorea, Kanada och Nya Zeeland före Sverige. Försämringen fortsätter.
          </note>
          <note>
            Tydligen lever svenska elever i den falska föreställningen att
            läsningen förlorat i betydelse nu när de audiovisuella medierna
            blir allt vanligare. Vi får naturligtvis ta till oss detta och
            se hur vi kan öka möjligheterna här, hur vi kan öka intresset
            och motivationen för att läsa.
          </note>
          <note>
            Allt det här kan man hitta i, tror jag, en PISA-undersökning
            på Skolverkets hemsida.
          </note>
          <note>
            I betänkandet finns två andra reservationer som jag varit med
            om att skriva under. Den ena handlar om unga transpersoners villkor
            och den andra om Unga Klara.
          </note>
          <note>
            Rätten till kultur ska gälla alla barn och unga, oavsett funktionalitet
            eller sexualitet. I dag är det alltför stora skillnader när det
            gäller möjligheterna att ta del av kulturen. Vi i Miljöpartiet
            anser att en mångfald av olika aktörer är viktigt för att säkerställa
            skapandet och utövandet av kultur för barn och unga. Centrum för
            barnkulturforskning och Unga Klara är två olika exempel på hur
            kunskap om barn- och ungdomskultur kan utvecklas och kunskaper
            spridas.
          </note>
          <note>
            En stor del av barns och ungas kultur sker inom ramen för de
            ideella barn- och ungdomsorganisationerna. Skapandet och utövandet
            av kultur kan många gånger likställas med det icke-formella och
            livslånga lärandet. En meningsfull fritid får effekter. Den förbättrar
            hälsan och ökar självständigheten, självförtroendet och utvecklingen
            av vänskap och nätverk.
          </note>
          <note>
            Jag skulle vilja avsluta med några ord av Jonas Gardell:
          </note>
          <note type="speaker">
            Anf. 117 MATTIAS KARLSSON (SD):
          </note>
          <note>
            Herr talman! Jag vill börja med att yrka bifall till de sverigedemokratiska
            reservationerna 6 och 8.
          </note>
          <note>
            I dag behandlar vi betänkande KrU6 om barn- och ungdomsfrågor.
            Regeringens övergripande mål för ungdomspolitiken är att alla
            ungdomar ska ha verklig tillgång till välfärd och inflytande.
            Sverigedemokraterna tycker att det är en klok inriktning. Men
            samtidigt tvingas vi konstatera att samhällsutvecklingen på flera
            områden rör sig bort från målen i stället för att närma sig dessa.
          </note>
          <note>
            När det gäller utvecklingen på välfärdsområdet är det tyvärr
            en hård verklighet som många av Sveriges ungdomar tvingas möta.
            Ungdomsarbetslösheten har bitit sig fast på alarmerande höga nivåer,
            och en oacceptabelt stor andel av landets ungdomar går ut skolan
            med ofullständiga betyg och otillräckliga kunskapsnivåer.
          </note>
          <note>
            Antalet anmälda brott riktade mot barn och unga i form av misshandel,
            personrån, sexuella trakasserier och våldtäkt ligger historiskt
            sett på mycket höga nivåer. Framväxten av det mångkulturella samhället
            har fört med sig nya brottstyper riktade mot barn och unga, till
            exempel i form av hedersrelaterat våld och könsstympning.
          </note>
          <note>
            Den psykiska ohälsan bland unga har ökat så kraftigt att den
            nu är ett av våra största folkhälsoproblem. Enkätstudier visar
            att så mycket som var tionde pojke och var femte flicka psykiskt
            mår så dåligt att de skär sig med kniv eller rakblad för att dämpa
            sitt psykiska lidande.
          </note>
          <note>
            Psykisk ohälsa ligger bakom 90 procent av alla självmord som
            begås i Sverige. Det för mig in på yrkande 1 i motion 296 som
            Sverigedemokraterna valt att yrka bifall till och där syftet är
            att motarbeta självmord bland unga.
          </note>
          <note>
            Antalet självmord i Sverige har halverats under de senaste 20
            åren. Tyvärr gäller det inte ungdomar. Självmord är den vanligaste
            dödsorsaken i åldersgruppen 1544 år. Varje vecka året runt väljer
            minst en ung människa att ta sitt liv.
          </note>
          <note>
            Man vet att självmord ofta är en impulsiv handling, att många
            självmordsbenägna ungdomar drar sig för att söka psykiatrisk hjälp
            och att många ungdomar lever en stor del av livet på Internet.
            Den information på nätet som möter en person med självmordstankar
            kan således vara helt avgörande för personens framtid.
          </note>
          <note>
            När jag i går kväll gjorde en Googlesökning på ordet självmord
            var första träffen en länk till hemsidan Svensk Självmordsguide
            vars syfte är att uppmuntra människor att begå självmord. Dessutom
            ges handfasta råd om hur man ska gå till väga. Den omfattande
            guiden inleds med en topplista över de 15 säkraste sätten att
            ta livet av sig. Därefter följer kapitel som Mental förberedelse,
            Att välja plats och Finna modet att dö.
          </note>
          <note>
            I likhet med motionärerna menar Sverigedemokraterna att om det
            finns åtgärder som regeringen kan vidta i syfte att säkerställa
            att en hemsida som Svensk Självmordsguide inte ska vara det första
            på nätet som möter en självmordsbenägen ungdom bör man åtminstone
            försöka vidta sådana åtgärder, speciellt om den föreslagna åtgärden
            är så enkel och den potentiella samhällsnyttan är så stor.
          </note>
          <note>
            När det gäller regeringens andra övergripande mål för ungdomspolitiken,
            att alla ungdomar ska ges verkligt inflytande, vet jag att det
            både inom den offentliga sektorn och i det civila samhället pågår
            en rad lovvärda verksamheter och projekt där man strävar mot detta
            mål.
          </note>
          <note>
            Som tidigare aktiv i ett politiskt ungdomsförbund som verkade
            utanför de etablerade och allmänt accepterade ramarna vet jag
            dock att vi har en bra bit kvar och att det absolut inte är en
            självklarhet att som ung i Sverige få göra sin röst hörd och att
            få uttrycka sina åsikter.
          </note>
          <note>
            Efter skolvalet 2006 visade en granskning av Sveriges Radios
            Ekot att eleverna på 10 procent av landets skolor uttryckligen
            förbjudits att rösta på partier utanför riksdagen. En tidigare
            granskning av tidningen Expo visade att flera av de skolor där
            Sverigedemokraterna tidigare fått mycket höga resultat i skolvalen
            helt enkelt hade valt att ställa in skolvalen därför att man inte
            ville att skolan skulle få dåligt rykte. Om eleverna riskerade
            att rösta fel var det alltså bättre att de inte fick rösta alls.
          </note>
          <note>
            Dessa och liknande exempel är allvarliga och manar till eftertanke
            kring hur djupt rotad vår demokratiska värdegrund och vår respekt
            för ungdomars rätt att uttrycka sig och bli tagna på allvar egentligen
            är, men det är ändå inte det etablerade samhället som står för
            det största hotet mot ungdomars yttrandefrihet och strävan efter
            inflytande.
          </note>
          <note>
            Under mina år som aktiv ungdomspolitiker blev jag vid upprepade
            tillfällen hotad till livet av företrädare för antidemokratiska
            extremiströrelser. Jag blev också sprejad med tårgas, slagen med
            järnrör och fick stenar, flaskor och brinnande facklor kastade
            mot mig i samband med olika aktiviteter. Flera av mina vänner
            har råkat ännu värre ut, och det är egentligen ett under att ingen
            har blivit dödad så här långt.
          </note>
          <note>
            Våldet och hoten från de våldsbenägna extremistgrupperna är ingenting
            som bara drabbar oss sverigedemokrater, utan det slår allt bredare
            omkring sig. Jag skulle tro att de flesta av er här inne har företrädare
            inom era respektive ungdomsförbund som på olika sätt råkat illa
            ut på grund av sitt samhällsengagemang. Jag vet också att såväl
            företag, intresseorganisationer och religiösa församlingar som
            enskilda individer har blivit måltavlor för extremisternas hat.
          </note>
          <note>
            Jag kan alltså inte tänka mig någon viktigare åtgärd för att
            nå målet om ungdomens rätt till inflytande än att med alla demokratiska
            medel motarbeta de läror som säger att den som inte tycker som
            jag inte har rätt att tala över huvud taget kanske inte ens finnas
            till.
          </note>
          <note>
            Detta är anledningen till att Sverigedemokraterna har yrkat bifall
            till motion 2010/11:Kr206, där det föreslås att myndigheten Forum
            för levande historia ska ges i uppdrag att uppmuntra och möjliggöra
            skolresor till platser där nazismens och kommunismens folkmord
            har ägt rum. Syftet är att upplysa landets ungdomar om dessa lärors
            förkastliga människosyn och förhoppningsvis också vaccinera ungdomar
            mot de totalitära ideologiernas skadliga inflytande.
          </note>
          <note>
            Denna fråga är särskilt viktig då vi på relativt kort tid, tack
            vare landets ansvarslösa invandringspolitik, har fått se en tredje
            antisemitisk och antidemokratisk lära, nämligen islamismen, etablera
            sig och växa sig stark i Sverige. Jag befarar att kampen mot denna
            vedervärdiga ideologi kommer att bli både längre och hårdare än
            vad kampen mot nazismen och kommunismen har varit i vårt land.
            Jag tror inte att vi har råd att frånhända oss några verktyg som
            kan vara oss behjälpliga i detta arbete.
          </note>
          <note>
            I detta anförande instämde Per Ramhorn (SD).
          </note>
          <note type="speaker">
            Anf. 118 TINA EHN (MP) replik:
          </note>
          <note>
            Fru talman! Jag måste ställa några frågor till Mattias. Det är
            alltid intressant att höra Sverigedemokraterna i talarstolen.
            Jag har lyssnat på en del debatter, och det finns ett problem
            som är orsak till allting i detta samhälle. Det kommer vi tydligen
            att få höra i fyra år. Man har fokuserat på ett problem.
          </note>
          <note>
            Jag tänkte höra vad Sverigedemokraterna har för politik för ungas
            kultur och fritid och för att utveckla kreativitet, demokrati
            och så vidare. Det hade varit intressant att höra.
          </note>
          <note>
            Sedan har jag frågor om de motioner man har ställt sig bakom.
            Den ena handlar om att Forum för levande historia ska vara med
            och finansiera skolresor till koncentrationsläger, och den andra
            handlar om att motverka självmord på Internet. Det blir en otrolig
            bevakning man måste bygga upp om denna motion ska bifallas.
          </note>
          <note type="speaker">
            Anf. 119 MATTIAS KARLSSON (SD) replik:
          </note>
          <note>
            Fru talman! Vi valde att bifalla motionen om att Forum för levande
            historia ska uppmuntra och möjliggöra skolresor till platser där
            folkmord har begåtts just i syfte att informera och illustrera
            de totalitära ideologiernas övergrepp mot mänskligheten. Förhoppningsvis
            vaccinerar det också ungdomarna, och andra personer som de berättar
            om sina upplevelser för, mot dessa ideologiers läror. Jag tror
            att det kan vara viktigt.
          </note>
          <note>
            Jag har själv drivit frågan kommunalt tidigare, men det känns
            som att man hela tiden spelar svartepetter. Tar man upp dessa
            frågor i kommunen sägs det att det är stadsdelens eller skolornas
            eget ansvar, och så vidare. Jag tycker att kampen mot totalitära
            ideologier är ett nationellt ansvar. Jag tycker därför också att
            det är rimligt att Forum för levande historia tar ett ansvar även
            för denna aktiva del av verksamheten framför allt för att det
            kanske kan vara så att de skolor som behöver detta mest, alltså
            de som har störst problem, inte är de som har den bästa ekonomin.
            Därför ser jag det som att det skulle vara ett bra hjälpmedel
            om det fanns någon möjlighet att få en delsubventionering från
            staten.
          </note>
          <note>
            När det gäller ett omfattande kontrollnätverk på Internet har
            vi bifallit yrkande 1 i den motion som handlar om att motverka
            självmord bland unga. Det handlar framför allt om sökordsoptimering
            och att försöka få sidor som är konstruktiva och erbjuder ungdomar
            hjälp att hamna först. Det är den första informationen de ska
            mötas av, inte Svensk Självmordsguide med en topp 15-lista över
            bästa sätten att ta livet av sig.
          </note>
          <note type="speaker">
            Anf. 120 TINA EHN (MP) replik:
          </note>
          <note>
            Fru talman! Jag tackar för svaren!
          </note>
          <note>
            Jag kan tänka mig att det kan finnas ett behov av ökad vuxennärvaro
            på många av dessa områden. Det är väl det man kan tänka sig. Det
            är dock inte brottsligt att göra sökningen. Ska man enligt ställningstagandet
            i detta förslag använda statliga medel till sökordsoptimering,
            som det står här, är det om jag förstår det rätt ett gigantiskt
            kontrollsystem som man har tänkt bygga upp. Det har jag svårt
            att se någon möjlighet till eller hållbar motivering för. Man
            kan dock säkert göra saker för att komma till rätta med problematiken
            på ett annat sätt. Det kan jag tänka mig.
          </note>
          <note>
            Sedan tänkte jag på det här med koncentrationsläger. Jag kommer
            själv från en kommun där vi har varit angelägna om att ge eleverna
            möjlighet att åka med på sådana resor, och det har egentligen
            aldrig varit några problem. Det finns inga motsättningar, utan
            alla har tyckt att det har varit en bra sak. Jag vet också att
            många kommuner gör så. Däremot är det klart att det kan finnas
            problem med finansieringen, men jag kan inte se att det ska vara
            Forum för levande historias roll att ta av sina resurser till
            detta.
          </note>
          <note>
            Att det skulle vara ett problem att man skickar i väg ungdomar
            har jag dock inte hört. Nu hörde jag också Mattias säga att han
            själv har drivit detta kommunalt. Det var lite intressant, för
            jag har aldrig läst eller hört en sverigedemokrat som har drivit
            denna fråga kommunalt. Nu fick jag alltså göra det.
          </note>
          <note>
            Det hade också varit kul att höra lite mer om barns och ungas
            kultur och vad ni från Sverigedemokraterna har för visioner för
            att få ett ökat läsande. Vi ser till exempel att det finns en
            viss brist hos pojkar. De läser inte lika mycket som flickor.
            Det finns en massa saker som handlar om människors möjligheter
            att kreativt utveckla sig och om att skapa bryggor mellan olika
            kulturer. Det hade varit lite intressant att få en sådan utläggning.
          </note>
          <note type="speaker">
            Anf. 121 MATTIAS KARLSSON (SD) replik:
          </note>
          <note>
            Fru talman! Först och främst: Jag är långt ifrån den enda sverigedemokraten
            som har drivit frågorna om kampen mot de totalitära ideologierna
            kommunalt via förslag om resor till dessa platser och sådana saker.
          </note>
          <note>
            När det gäller frågan om kampen mot självmordsguider och så vidare,
            alltså proaktiva verksamheter som syftar till att försöka få ungdomar
            att begå självmord, är detta bara en liten del som måste ses i
            ett större sammanhang. Som jag tog upp är detta väldigt intimt
            förknippat med till exempel psykisk ohälsa. Där har Sverigedemokraterna
            en rad förslag som bland annat handlar om att förstärka skolhälsovården.
            Vi har också föreslagit en kvinnofridsmiljard för att motverka
            sexuella trakasserier och annat våld som riktar sig mot unga kvinnor.
          </note>
          <note>
            Detta måste ses som en helhetslösning, och det är bara en liten
            detalj i sammanhang. Jag tror dock ändå att det skulle kunna vara
            en genomförbar lösning. Vi hörde till exempel under dragningen
            i utskottet att Google inte verkar vara helt främmande för att
            på eget initiativ försöka bidra till att konstruktiv information
            som hjälper snarare än stjälper ungdomar hamnar högst upp i dessa
            sammanhang.
          </note>
          <note>
            När det handlar om satsningar på kulturen är Sverigedemokraterna
            det parti som lägger mest resurser på kulturbudgeten. Man kan
            göra som De rödgröna och ställa upp en lång önskelista med en
            massa saker man skulle tycka var fint och bra och så där, och
            sedan inte anslå några pengar till det. Det är dock inte särskilt
            seriöst.
          </note>
          <note>
            Jag tror till exempel att barn- och ungdomskulturen skulle gynnas
            väldigt mycket om den kulturarvsfond med ganska stora resurser
            som vi har föreslagit. Där finns utrymme för en rad olika projekt
            och verksamheter som skulle kunna ge barn och ungdomar en möjlighet
            att delta i kulturlivet och pröva olika kulturverksamheter.
          </note>
          <note type="speaker">
            Anf. 122 ISAK FROM (S) replik:
          </note>
          <note>
            Fru talman! Mattias Karlsson kräver respekt för de demokratiska
            rättigheterna, att barn och unga i skolvalen ska få rösta som
            de vill, att vi inte ska styra dem. Jag kan känna respekt för
            att vi ska ha respekt för våra demokratiska värderingar och att
            vi inte ska styra barnen. Vi ska i stället ge så mycket information
            som vi bara kan på alla sätt och vis.
          </note>
          <note>
            Det får mig att fråga, när man nu kräver den här respekten för
            barn och unga, om Mattias Karlsson kan tala om för oss vad Sverigedemokraterna
            gör på kultursidan för att ensamkommande barn ska få respekt och
            känna sig välkomna i vårt land, att delta och utvecklas i vårt
            land. Hur kommer det sig att Sverigedemokraterna röstade nej när
            vi i vår budgetmotion föreslog 94 miljoner i höstas? Det röstade
            som sagt Sverigedemokraterna ned. Hur kommer det sig?
          </note>
          <note>
            Jag skulle även vilja veta på vilket sätt Sverigedemokraterna
            tycker att det är lämpligt att man använder Forum för levande
            historia till bidragsfördelare när Forum för levande historia
            gör så mycket annat betydligt nyttigare än att vara bidragsfördelare.
          </note>
          <note type="speaker">
            Anf. 123 MATTIAS KARLSSON (SD) replik:
          </note>
          <note>
            Fru talman! Vi röstade nej till ert budgetförslag dels därför
            att vi ville satsa mer pengar på kulturen än vad ni ville, dels
            var ert budgetförslag inte seriöst. Det var en enda lång önskelista
            över en massa saker som man vill göra men som var fullständigt
            underfinansierat. Vi kunde inte göra någonting annat är rösta
            nej till det.
          </note>
          <note>
            När det handlar om Forum för levande historia har man uppdraget
            att verka för demokratiska värderingar och att motverka totalitära
            ideologier, vilket Socialdemokraterna tyvärr inte alltid var så
            bra på vare sig i Sverige eller i utlandet. Jag tycker att det
            skulle kunna vara en logisk del av en vidareutveckling av uppdraget
            att man agerade mer aktivt genom att fördela bidrag till just
            den här typen av verksamheter. Du må tycka att det inte är viktigt
            jag tolkade det som att det var vad du sade men jag tycker att
            de verksamheterna är viktiga och mycket väl kan rymmas inom ramen
            för Forums för levande historia verksamhet.
          </note>
          <note type="speaker">
            Anf. 124 ISAK FROM (S) replik:
          </note>
          <note>
            Fru talman! Det är en brännande fråga på många sätt. Det är väl
            värt att debattera Forum för levande historia som skapades av
            Göran Persson, socialdemokratisk statsminister för övrigt, för
            att skolan skulle få arslet ur vagnen och faktiskt undervisa om
            Förintelsen. Det var lika välbehövligt då som nu.
          </note>
          <note>
            Frågan är inte om det har begåtts brott mot mänskligheten, utan
            frågan är att det ständigt begås brott mot mänskligheten. Tyvärr
            är den frågan ställd utom allt rimligt tvivel.
          </note>
          <note>
            Forum för levande historia är en viktig myndighet för att sprida
            kunskap. Att vi skulle förändra det ytterligare och göra det till
            en myndighet som fördelar bidrag anser vi som resursslöseri.
          </note>
          <note>
            För att fortsätta ditt resonemang: Skulle det vara rimligt eller
            bra att en skolklass sökte bidrag för att resa till Srebrenica
            och besöka den minnesplats som finns i staden där 6 000 muslimer
            blev kallblodigt avrättade? Det skulle jag tycka var rimligt.
            Hur ser Mattias Karlsson på det?
          </note>
          <note type="speaker">
            Anf. 125 MATTIAS KARLSSON (SD) replik:
          </note>
          <note>
            Fru talman! Jag tycker att det är bra om man vidgar perspektivet.
            Man kan absolut ta upp fler fall av folkmord än dem som är kopplade
            till kommunismen och nazismen. Det har jag absolut ingenting emot.
          </note>
          <note>
            Du må tycka att det är resursslöseri att göra den typen av resor,
            att utbilda ungdomar och försöka vaccinera dem mot totalitära
            läror. Jag tycker inte det.
          </note>
          <note>
            När det gäller inte minst kommunismen och de illdåd som begicks
            av öststaterna stod Socialdemokraterna tyvärr inte särskilt ofta
            upp för att hjälpa de demokratiska krafter som fanns i de länderna.
            Där finns det väldigt mycket att göra.
          </note>
          <note>
            Man kan se i olika enkätstudier som har gjorts i skolorna att
            kunskapen om kommunismens folkmord är skrämmande dålig. Jag tror
            att mindre än 5 procent av svenska skolelever kan nämna namnet
            på ett enda Gulagläger till exempel. Där finns det mycket att
            arbeta med. Jag ser att det finns ökat behov av det eftersom extremismen
            tyvärr växer sig allt starkare i vårt samhälle. Jag tror att vi
            behöver använda alla verktyg vi har för att komma vidare i den
            goda kampen och stoppa detta.
          </note>
          <note type="speaker">
            Anf. 126 BENGT BERG (V):
          </note>
          <note>
            Fru talman! Vi skulle vilja lyfta fram reservationerna 1 och
            4 i betänkandet.
          </note>
          <note>
            Att ta barnen på allvar, att låta deras fantasi flöda, att använda
            sig av den källan för skapande och utforskande av verkligheten
            är, eller borde vara, en självklarhet i ett kultiverat samhälle
            som vårt, men också att lyssna till den oro, den sorg och rädsla,
            den längtan och undran som varje barn bär med sig.
          </note>
          <note>
            Unga Klara har under Suzanne Ostens ledning varit en barnens
            och barnkulturens banerförare under 35 års tid banbrytande i Sverige,
            förankrad i Norden och med tiden alltmer uppmärksammad världen
            runt. Ett forskande, ett konstnärligt laboratorium har Unga Klara
            kallats, i ständig dialog med sin publik, ett processtänkande
            som hela tiden förvandlar de medverkande till agerande tillsammans
            med publiken.
          </note>
          <note>
            Genom att anlägga ett barnperspektiv på allt vill denna teater
            nå inte bara barnen utan också oss vuxna. Det finns nästan ingen
            vuxen som aldrig varit sju år gammal och betraktat världen med
            barnets blick. Samtal, process, dialog, publikutveckling, aktiverande,
            delaktighet, kvalitet allt detta har genom åren blivit Unga Klaras
            signum.
          </note>
          <note>
            Och nu går man vidare, trots de bräckliga ekonomiska realiteterna,
            med ett projekt som löper över tre år och som heter Uppfostrarna
            och de ouppfostringsbara, med premiär i morgon. Det är modigt,
            djärvt och värt respekt.
          </note>
          <note>
            Fru talman! Den som i djupaste mening företräder en demokratisk
            kultursyn och därmed vill avsätta anslag, nödvändiga också för
            de små och unga medborgarna i vårt land, borde inse att Unga Klara
            ska tilldelas ett nationellt uppdrag. Teatern har redan nu ett
            vittförgrenat samarbete med Backateatern i Göteborg, med Östgötateatern,
            Malmö Stadsteater och med Norrlandsoperan, plus många nordiska
            och internationella projekt.
          </note>
          <note>
            Sedan Unga Klaras livaktiga gren kapats från Stadsteaterns stam
            försvann vips den ekonomiska basen för fortsatt verksamhet. Det
            vore märkligt om Sverige som kulturnation inte skulle ha råd att
            förse Suzanne Osten och hennes medarbetare i Unga Klara med de
            nödvändiga medlen för fortsatt utveckling och tillväxt av det
            stora humankapital som redan finns inympat i teatern.
          </note>
          <note>
            Vi menar att det saknas en nationalscen med ett övergripande
            ansvar för barnens och de ungas scenkonst. Unga Klara och Suzanne
            Osten har genom sitt idoga och djärva konstnärliga arbete visat
            att om man törs gå i spetsen så spetsar man öronen och pupillerna
            hos dem som dras med både i Sverige och utomlands.
          </note>
          <note>
            Unga Klaras verksamhet i framtiden skulle enligt en utredning
            av Statens kulturråd genom Karin Helander och Mats Wallenius vara
          </note>
          <note>
            Vänsterpartiet vill, tillsammans med Socialdemokraterna och Miljöpartiet,
            ge Unga Klara detta hedersamma och ansvarsfulla uppdrag. Någon
            måste höja rösten för att också barnens röster ska höras!
          </note>
          <note>
            Man kan inte diskutera kultur för barn och unga utan att placera
            en stor del av den verksamheten i skolan. När man i dessa tider
            diskuterar kultur i skolan är det oförsvarligt att förbigå Sven-Eric
            Liedmans så uppmärksammade bok Hets! som kritiskt resonerar om
            skolans värld kring lärande, demokrati och mänsklig mognad. Liedman
            hävdar, med rätta, att gymnasium och universitet obönhörligt anpassas
            efter arbetsmarknadens behov, medan de estetiska ämnena reduceras
            till ett minimum.
          </note>
          <note>
            Plugg- och betygsskolan har den ekonomiska konkurrenskraften
            som morot och betygshetsen som piska. Allt ska mätas och kontrolleras.
            Liedman frågar: Vad blir kvar av kunskapens glädje? Vad finns
            kvar av lärandets frihet? Å ena sidan ska eleverna stöpas i en
            och samma form, styrd av konkurrens och bestämd av marknadens
            behov. Å den andra finns elevens egen växande kraft, där individens
            kunskap ingår i ett samspel med alla de andra runt om, klasskamraterna.
          </note>
          <note>
            Fru talman! Vänsterpartiet menar att skolan, redan från förskolan
            och upp till gymnasiet, har ett stort ansvar för små och större
            elevers tillgång till kultur, såväl egna uttryck som möten med
            professionella kulturarbetare inom skolans dörrar. Kulturskolan
            fyller som frivillig skolform en viktig funktion, förutsatt att
            avgifterna hålls på en låg nivå eller helst inte finns alls.
          </note>
          <note>
            De estetiska ämnena är livsviktiga för alla elever, inte bara
            för dem som i framtiden kanske kommer att ägna sig åt konstnärlig
            verksamhet. Skolbiblioteken ska vara välutrustade, levande och
            tillgängliga för alla.
          </note>
          <note>
            Vi vill att kommunerna tar sitt ansvar med stöd av en nationell
            kulturlag, som garanterar en rik kulturell mylla för alla att
            växa från, som människor och världsmedborgare. Skolan ska ge kraft
            och inspiration.
          </note>
          <note>
            Eller som den franske poeten Jacques Prévert skulle ha sagt om
            han varit svensk: Barn äger allt utom det man tar ifrån dem.
          </note>
          <note>
            I detta anförande instämde Isak From (S).
          </note>
          <note type="speaker">
            Anf. 127 ELLEN JUNTTI (M):
          </note>
          <note>
            Fru talman! I dag ska vi debattera motionsbetänkandet gällande
            kultur och fritid för barn och ungdomar. Jag börjar med att yrka
            bifall till utskottets förslag till beslut.
          </note>
          <note>
            Idrott är mycket viktigt när det gäller barn och ungas fritid.
            Men idrottsfrågor kommer att behandlas i ett annat betänkande,
            och därför tar jag inte upp det här i dag.
          </note>
          <note>
            Kulturen är viktig för alla människor. Men särskilt viktig är
            den för barn och unga. Sedan alliansregeringen tillträdde har
            barns och ungas rätt till kultur stärkts på flera olika sätt.
            I de nya kulturpolitiska målen från 2009 står det att man särskilt
            ska uppmärksamma barns och ungas rätt till kultur. Detta är ett
            prioriterat område för regeringen och är en av anledningarna till
            att vi har infört Skapande skola.
          </note>
          <note>
            Fru talman! Skapande skola är en succé. Skapande skola innebär
            att kulturen kommer in i elevernas vardag. Kulturen är inte längre
            några enstaka besök på teater, utan den finns med i skolans vardagliga
            arbete. Skapande skola har utvidgats till att gälla hela grundskolan
            från 2011. 150 miljoner avsätts årligen från och med detta år.
            Pengarna kan användas till barns och ungas eget skapande eller
            till att anlita professionella utövare i skolan.
          </note>
          <note>
            Under de tre verksamhetsår som hittills gått har 750 000 elever
            arbetat med olika Skapande skola-aktiviteter. Det som jag tycker
            är bäst med Skapande skola är att alla elever får ta del av kulturen,
            inte bara de vars föräldrar är intresserade av kultur, vilket
            ofta var fallet tidigare.
          </note>
          <note>
            Kultur och meningsfull fritid ska finnas till för alla barn och
            ungdomar. Alliansregeringen har gjort många olika saker för att
            förbättra detta. Satsningar på området är naturligtvis därför
            viktiga. Men det är också viktigt att veta att man satsar på rätt
            saker.
          </note>
          <note>
            Som ett led i detta har regeringen gett Statens kulturråd i uppdrag
            att årligen genomföra en nationell konferens för att få ökad kunskap
            om aktuella barn- och ungdomsfrågor. Den första konferensen ska
            hållas i Karlstad under höstlovet 2011. Att konferensen kommer
            att hållas varje år är också viktigt för kontinuiteten och för
            att ta till vara bra idéer.
          </note>
          <note>
            Fru talman! Som kriminalinspektör tycker jag också att det är
            viktigt med de brottsförebyggande aspekterna. Om ungdomarna har
            en meningsfull fritid, med dans, musik och teater, driver de inte
            runt på stan och frestas till att göra dumheter.
          </note>
          <note>
            Kulturen både stärker och utvecklar barn och unga. Detta bidrar
            även till bättre förutsättningar i det kommande vuxenlivet. Kulturen
            tillför oerhört mycket i livet, inte minst glädje.
          </note>
          <note>
            Vi moderater tror på alla barns rätt till kultur och fritid,
            att dagens hinder gällande kön, social bakgrund och etnicitet
            måste rivas. Genom fortsatt satsning på barns och ungas rätt till
            kultur och fritid lägger vi en grund för att Sverige i framtiden
            ska bli ett ännu bättre land att leva och bo i.
          </note>
          <note>
            (Applåder)
          </note>
          <note type="speaker">
            Anf. 128 ISAK FROM (S) replik:
          </note>
          <note>
            Fru talman! Moderaterna, framför allt Anders Borg och statsministern,
            gjorde i valrörelsen en väldigt stor affär av att kommunerna bara
            ska syssla med välfärdens kärna. Man kritiserar kommunerna för
            att det byggs idrottsanläggningar som ska nyttjas av våra barn
            och ungdomar. Min direkta fundering är: Anser Moderaterna och
            Ellen Juntti att kulturen och fritiden för våra barn ingår i välfärdens
            kärna? Jag har ställt den frågan till Anders Borg här i talarstolen,
            men inte fått något svar. Jag kommer att ställa frågan igen. Vad
            ingår i välfärdens kärna? Det skulle vi bra gärna vilja veta.
          </note>
          <note>
            Ellen Juntti talar i sitt anförande om Skapande skola. Vi socialdemokrater
            har ställt oss positiva till Skapande skola. Samtidigt vet vi
            att Skapande skola har tagit resurser från andra verksamheter
            inom vårt område. Då är det viktigt, tycker vi i Socialdemokraterna,
            att man kan följa upp Skapande skola. Hur har Moderaterna tänkt
            följa upp Skapande skola, och när ska vi följa upp Skapande skola?
            Det skulle vi väldigt gärna vilja veta.
          </note>
          <note type="speaker">
            Anf. 129 ELLEN JUNTTI (M) replik:
          </note>
          <note>
            Fru talman! Isak From talar om välfärdens kärna. Jag kan säga
            så mycket som att regeringen och Moderaterna tycker att det är
            väldigt viktigt med kultur och fritid för barn och ungdomar. Det
            är därför vi har skrivit in i de nya kulturpolitiska målen att
            barn och unga har rätt till kultur. Det är ett av de tre prioriterade
            områdena inom kulturområdet.
          </note>
          <note>
            Vi pratar mycket om Skapande skola. Det är en väldigt bra verksamhet.
            Vi har utökat den till att innefatta hela grundskolan. Man når
            alla. Det är väldigt prioriterat. Hur man ska följa upp det vet
            jag inte riktigt ännu. Det får jag återkomma till sedan.
          </note>
          <note type="speaker">
            Anf. 130 ISAK FROM (S) replik:
          </note>
          <note>
            Fru talman! När man genomför en så stor reform som Skapande skola
            tycker jag att man borde ha haft en plan för hur man ska kunna
            utvärdera detta. När man gör utvärderingar ska man också kunna
            se hur man kan förbättra det. Har vi gjort rätt? Har alla verksamheter
            kunnat delta?
          </note>
          <note>
            Vi var i Norge på studieresa och såg att i den norska skolsektorn
            var museisektorn också involverad i Skapande skola. Så är det
            inte i Sverige, i vart fall inte ännu.
          </note>
          <note>
            För politiker måste det vara en huvuduppgift att ta ett beslut,
            och sedan kan man utvärdera om det blev bra och vad som behöver
            förändras. Jag tror att Moderaterna och Ellen Juntti behöver gå
            hem och läsa på. Vi kommer i varje fall att fortsätta ställa frågan:
            Hur ska vi utvärdera detta så att vi faktiskt kan förbättra det?
          </note>
          <note type="speaker">
            Anf. 131 ELLEN JUNTTI (M) replik:
          </note>
          <note>
            Fru talman! Skapande skola är det väldigt många som säger är
            en bra verksamhet. Vi är övertygade om att vi är på rätt väg med
            Skapande skola. Därför vill vi fortsätta med det, och vi har som
            sagt permanentat och utökat den verksamheten.
          </note>
          <note>
            Senast i förra veckan var vi på studiebesök hos Klys. Ordföranden
            där började med att berätta att hon tyckte att Skapande skola
            var en fantastisk verksamhet. Hur det sedan praktiskt ska gå till
            att utvärdera den får jag återkomma till vid ett annat tillfälle.
          </note>
          <note type="speaker">
            Anf. 132 TINA EHN (MP) replik:
          </note>
          <note>
            Fru talman! Skapande skola är en succé. Det har vi hört, och
            vi kommer säkert att få höra det av kommande talare också. Jag
            ska inte säga att det är dåligt, för det vet jag inte. Jag vet
            inte om det är en succé. Precis som tidigare frågeställare här
            tycker jag att det måste göras en utvärdering också, så att man
            vet vad man håller på med.
          </note>
          <note>
            Jag tror på det man har läst om att skolan tycker att det är
            bra att det finns resurser att söka för att få in detta mer. Det
            är inte så konstigt, för politik är helhet. Om man har en politik
            där man vill göra en plugg- och betygsskola som är ganska tuff
            för många och som minskar kreativiteten blir man så klart väldigt
            glad från skolans sida om det finns resurser för lite mer kulturmöjligheter.
          </note>
          <note>
            Det finns många frågor om detta med Skapande skola. Därför skulle
            det vara väldigt bra att veta vad man har tänkt sig. Ellen nämnde
            att det var permanentat också, men det undrar jag om det är. Jag
            har inte hört det. Jag kanske har missat det. Jag vet dock att
            man har utökat det från första till nionde klass. Det har vi ju
            läst om.
          </note>
          <note>
            Man har också ändrat inställning när det gäller de estetiska
            ämnena i den fortsatta utbildningen, i gymnasieskolan. Det känns
            som om man tar lite på ena stället och ger lite på andra stället
            i stället för att ha ett helhetstänk: Hur mycket kultur ska vi
            få in till barn och ungdomar och på vilket sätt? Detta behöver
            tas upp på ett mycket bredare politiskt plan, tycker jag.
          </note>
          <note>
            Man säger också att detta har gett många professionella kulturarbetare
            jobb, men det finns inte belagt någonstans så att man kan läsa
            om det.
          </note>
          <note type="speaker">
            Anf. 133 ELLEN JUNTTI (M) replik:
          </note>
          <note>
            Fru talman! Ni kommer säkert att höra mycket mer om Skapande
            skola. Det är väldigt bra verksamhet. Det som är bra är att den
            nås av alla elever i och med att den nu ingår i skolans vardagliga
            arbete, så den kommer in på ett mycket mer naturligt sätt än tidigare.
          </note>
          <note>
            Jag har hört flera i skolvärlden säga att Skapande skola är jättebra.
            Även professionella kulturarbetare som har anlitats i verksamheten
            tycker att det är bra. Några siffror på utvärdering har jag inte
            än. Det får jag i så fall återkomma om. Jag vet inte om det har
            gjorts några sådana undersökningar än.
          </note>
          <note type="speaker">
            Anf. 134 TINA EHN (MP) replik:
          </note>
          <note>
            Fru talman! Jag kan ha viss förståelse för att man inte har full
            koll på vad som händer. Det har jag inte själv heller. Men om
            man står här och säger att Skapande skola är en succé tycker jag
            att man ska kunna svara på vissa frågor om det hela.
          </note>
          <note>
            Detta är en viktig kulturpolitisk satsning från alliansregeringen,
            har jag hört. Det kan man säkert tycka, och det finns vissa på
            skolsidan som är ganska nöjda. Men konstnärerna på kultursidan
            känner sig lite besvikna ibland. De säger till exempel att de
            inte har fått de utlovade jobben.
          </note>
          <note>
            Det är huvudmännen för skolan som söker pengar för detta. Det
            är inte kulturutövarna som söker pengar, utan det är rektorer
            som söker. Det bygger på att det är eldsjälar som vill det. Det
            är inte något som alla skolor gör per automatik. Jag tror förstås
            att det sprider sig, men det bygger på att skolan har en ambition
            och vill ha detta. Det leder alltså inte per automatik till att
            alla skolor får mer kultur.
          </note>
          <note type="speaker">
            Anf. 135 ELLEN JUNTTI (M) replik:
          </note>
          <note>
            Fru talman! Tina Ehn säger att kulturutövarna och konstnärerna
            är lite besvikna. Nu handlar ju dagens debatt om eleverna och
            de unga. Om de unga är nöjda räcker det ganska långt i den här
            debatten.
          </note>
          <note>
            Jag vill säga varför jag anser att detta är en succé. Redan under
            de tre verksamhetsår som detta har funnits har 750 000 elever
            arbetet med Skapande skola-aktiviteter. Det är en väldigt hög
            och bra siffra.
          </note>
          <note type="speaker">
            Anf. 136 BENGT BERG (V) replik:
          </note>
          <note>
            Fru talman! När jag gick genom Gamla stan förut såg jag en fin
            glimt ur verkligheten. Det var en pappa som gick med ungen på
            axlarna, och han pratade. Jag blev ännu gladare när jag såg att
            han pratade med sin passagerare och inte i mobilen. Jag tänkte:
            Så ska det vara. Man ska frakta sina barn och prata med dem om
            livet och drömmarna. I nästa sekund tänkte jag: Så har definitivt
            inte alla barn det.
          </note>
          <note>
            Mitt sätt att se på kultur är att man ska ge dem mest som behöver
            mest. Då är risken att skolorna håller på att bli mer och mer
            olikartade och segregerade. De som har alerta och kulturmotiverade
            lärare eller rektorer får del av det här bidraget, men det gäller
            att tränga sig fram, annars är bidraget förlorat.
          </note>
          <note>
            En fråga skulle kunna vara: Finns det i Skapande skola någon
            tanke på att stimulera just dem som är förfördelade i det stora
            rättviseperspektivet? En annan fråga, av ekonomisk karaktär, är:
            Finns det några tankar på att sänka eller ta bort maxtaxan på
            musikskolan just för att alla ska ha tillgång till den?
          </note>
          <note>
            Vi lever inte i den bästa av världar och kanske inte heller i
            det mest rättvisa av länder. Enligt Röda Korsets statistik finns
            220 000 barn som lever i fattigdom. Det finns alltså en väldigt
            stor grupp som riskerar att hamna vid sidan av i alla avseenden.
          </note>
          <note type="speaker">
            Anf. 137 ELLEN JUNTTI (M) replik:
          </note>
          <note>
            Fru talman! Bengt Berg talar om att alla barn ska ha delaktighet
            i kultur. Det är ju det som är så fantastiskt bra med Skapande
            skola. I och med att kulturen kommer till skolan får alla barn
            del av den, även de barn vars föräldrar inte är särskilt kulturintresserade.
            Man når alla, oavsett om föräldrarna är intresserade eller inte.
          </note>
          <note>
            Detta med maxtaxan på musikskolor är mer kommunens ansvar. Naturligtvis
            tycker jag att det ska vara så pass låga avgifter att alla har
            råd att gå i kulturskola och musikskola, men det är främst kommunernas
            ansvar.
          </note>
          <note>
            Barnfattigdom diskuterades här för några veckor sedan. Maria
            Larsson var och talade om det i vår grupp. Då visade hon att antalet
            familjer som är i behov av försörjningsstöd har minskat väldigt
            mycket. Det finns olika sätt att räkna detta med barnfattigdom.
          </note>
          <note type="speaker">
            Anf. 138 BENGT BERG (V) replik:
          </note>
          <note>
            Fru talman! Det man ibland kan bli lite betryckt över är att
            en hel del av de fungerande kulturinstitutionerna eller kulturkanalerna
            på något sätt löses upp, och så kommer det något annat och ersätter
            det. Vi lever i en tid av projektkultur. Man satsar mindre på
            det organiska och långsiktigt gedigna.
          </note>
          <note>
            Åtgår det inte väldigt mycket energi till att fylla i dessa ansökningsblanketter
            och hitta de rätta formuleringarna? Kreativiteten kanske skulle
            kunna användas på annat sätt.
          </note>
          <note type="speaker">
            Anf. 139 ELLEN JUNTTI (M) replik:
          </note>
          <note>
            Fru talman! Jag vet inte hur lång tid det tar att fylla i papperen
            för att söka pengar till Skapande skola, men det tar nog inte
            mer tid än att söka något annat. Hur som helst tror jag att det
            är värt det, och jag vidhåller att Skapande skola är en fantastisk
            verksamhet i och med att den når alla elever som går i skolan.
          </note>
          <note type="speaker">
            Anf. 140 ANNA STEELEKARLSTRÖM (FP):
          </note>
          <note>
            Fru talman! Jag yrkar bifall till kulturutskottets förslag och
            avslag på samtliga motioner.
          </note>
          <note>
            Kulturen finns överallt omkring oss och är gränsöverskridande
            på ett sätt som är fantastiskt. Människor födda i till exempel
            Somalia, Sverige, Libyen, Japan, gamla som unga och män som kvinnor
            kan alla, oavsett bakgrund, förenas i att ta del av kultur.
          </note>
          <note>
            Kultur är dessutom ett enormt och mångfasetterat område som inbegriper
            en mängd olika konstarter och sätt att förmedla budskap. Kultur
            stimulerar alla våra sinnen. Kultur ger oss bättre hälsa. Kultur
            kan bidra till jämställdhet och motverka utanförskap.
          </note>
          <note>
            Jag är fast övertygad om att både kunskapsinlärning och det dagliga
            arbetet påverkas i positiv bemärkelse på grund av det faktum att
            vi alla kan ta del av kultur.
          </note>
          <note>
            Dessutom ger kultur möjligheter att lära mer om människor från
            andra länder. Alla människor som arbetar inom och med kultur gör
            en oerhört viktig insats när de dagligen och stundligen ger oss
            mottagare våra upplevelser. Jag vill passa på att tacka för det
            arbetet.
          </note>
          <note>
            Skolan är en viktig kulturinstitution. Det är mycket värdefullt
            för alla barn att få tillgång till goda kulturupplevelser, speciellt
            för de barn som inte har denna tillgång hemma så mycket.
          </note>
          <note>
            Den egna kreativiteten ska vara en naturlig del av en skapande
            skola att få se, lyssna, känna och ta del av kultur likaså. Att
            möta professionella kulturutövare är givande och till stor glädje
            för alla. Frukterna av sådana möten är ökad förståelse för och
            reflexion över den egna omvärlden. Dessutom ger det större kreativitet.
          </note>
          <note>
            Skapande skola har blivit en stor framgång. Många kommuner har
            tagit del av denna satsning. Nu utökar vi verksamheten så att
            den innefattar hela grundskolan. Verksamheten utvärderas kontinuerligt
            av Kulturrådet.
          </note>
          <note>
            Folkpartiet vill att Skapande skola permanentas och byggs ut
            så att även förskola och gymnasium inkluderas och att barnens
            tillgång till kultur även i fortsättningen är prioriterad.
          </note>
          <note>
            I kommunerna är förutom skolan också musik- och kulturskolan
            en viktig verksamhet för att ge barn och ungdomar tillgång till
            kulturupplevelser. Kvaliteten inom musik- och kulturskolan är
            skiftande mellan olika kommuner. För att kunna höja kvaliteten
            vill vi införa ett nationellt kunskapscentrum för musik- och kulturskolan.
            Ett sådant centrum bör bland annat ha till uppgift att samla fakta,
            forskning och erfarenheter och sprida detta till musik- och kulturskolor
            runt om i landet.
          </note>
          <note>
            Två motioner som avslås av utskottet vill göra Unga Klara till
            nationell scen.
          </note>
          <note>
            Ytterligare en motion som avslås handlar om att skapa ett barnkulturår.
          </note>
          <note>
            Statens kulturråd har under 2009, 2010 och 2011 beviljat anslag
            till Unga Klara därför att man konstaterat att verksamheten är
            av kulturpolitiskt intresse.
          </note>
          <note>
            Vad gäller ett barnkulturår fastslår vi att Skapande skola möjliggör
            en stor nationell kulturell verksamhet som är ytterligt mer långsiktig
            än ett enda tillfälligt projektår, vilket föreslås i motionen.
          </note>
          <note>
            Kultur är viktigt för barn utveckling. Den formar oss alla genom
            att ge nya intryck, tankar och influenser. Den gör oss helt enkelt
            till bättre människor.
          </note>
          <note>
            Från Folkpartiets och våra alliansvänners sida kommer barns tillgång
            till kultur i alla dess former att vara ett fortsatt prioriterat
            område.
          </note>
          <note type="speaker">
            Anf. 141 ANDERS FLANKING (C):
          </note>
          <note>
            Fru talman! Kulturen, oavsett om det handlar om barn eller unga,
            ska hjälpa oss att tolka och betrakta vår omvärld. Den ska hjälpa
            oss att lära oss att ifrågasätta. Kulturen är också en brygga
            mellan olika grupper, oavsett var man bor, etniskt ursprung, kön
            och generation. Den ska vara en tråd och ett samband mellan generationerna
            i Sverige och föra traditioner vidare. Den ska hjälpa oss att
            tolka vår historia men också de nyanländas historia.
          </note>
          <note>
            Man kan se några utmaningar när det gäller kulturen framöver.
            En handlar mycket om det som har berörts tidigare i talarstolen,
            nämligen hur våra barn och unga mår. Det finns olika siffror på
            detta, men det lär vara så att sedan början av 90-talet har antalet
            ungdomar som upplever psykisk ohälsa åtminstone tredubblats. Kulturen
            kan vara ett sätt att angripa detta.
          </note>
          <note>
            En av motionerna berör det avskräckande och hemska exemplet från
            nätet där man marknadsför självmord, och detta är bara ett av
            uttrycken för den psykiska ohälsan.
          </note>
          <note>
            Jag tror att Skapande skola bidrar på samma sätt som annat kulturliv
            till att förbättra hälsan, inte minst för dem som är i skolan.
          </note>
          <note>
            Jag ser även ett annat problem framöver. Hur ska vi ta vara på
            kreativiteten som finns i barn? Detta har också nämnts i talarstolen.
            Man föds och växer upp som en kreativ person, men olika saker
            tar sedan ur en modet att våga vara kreativ. Skapande skola är
            ett sätt att ta vara på denna kreativitet och utveckla den hos
            våra barn och unga.
          </note>
          <note>
            Det sker visst utvärderingar av Skapande skola. De görs bland
            annat av Kulturrådet. Vi har sett siffror på att tusen kulturarbetare
            har varit engagerade i detta på ett eller annat sätt. Vi vet att
            97 procent av de kommunala skolorna någon gång har ansökt om pengar
            till Skapande skola. Vi kan utvärdera detta vidare, men siffrorna
            talar sitt tydliga språk. Vi har också siffror som visar att ungefär
            hälften av pengarna har gått till löner till människor som är
            aktiva i kultursektorn och kulturarbetet.
          </note>
          <note>
            Det handlar också om att hjälpa till att bygga upp en värderingsgrund.
            De problem vi upplever bottnar i att vi har en avsaknad av diskussion
            om hur vi ska ta vara på de grundläggande värderingar som finns.
            Den mobbning som finns på nätet och i andra sammanhang skulle
            vi kunna angripa bättre om vi hade ett kulturliv som utvecklades
            ytterligare. Det löser man inte bara genom Skapande skola eller
            genom att prioritera barn och ungdomar på kulturområdet, vilket
            vi sagt från regeringens och Alliansens sida att vi ska.
          </note>
          <note>
            Vi måste också göra något annat för att bidra till att få våra
            unga att vara med. Jag har sett exempel tillbaka i historien på
            hur man har samlats kring ett projekt. Vi som förtroendevalda
            har en förmåga att bygga lösningar genom att prata i tjänster,
            i kronor och gärna i hus. Det brukar vi tycka är exempel på dådkraft
            när det gäller att lösa samhällsproblem.
          </note>
          <note>
            Men vem har sagt att vi alltid kan göra det genom att servera
            lösningar? Många gånger kanske det också handlar om att stimulera
            förmågan att ta ett gemensamt ansvar. Jag tror att våra studieförbund
            och våra folkrörelser som finns kring våra samlingslokaler bygdegårdar,
            Folkets hus och vad det nu är kan bidra till att ta vara på förmågan
            att själva ordna en hel del av de frågor och lösningar som man
            själv vill hitta. Åtminstone kan de hjälpa till så att man hittar
            sådana lösningar utan att allting för den sakens skull måste institutionaliseras.
          </note>
          <note>
            Fru talman! Det går att se många delar i detta. Det handlar också
            om kulturen. Det finns en utmaning framöver i att se till hur
            vi ska nå alla de barn och unga som finns i de utsatta miljöerna.
            Där är ett sätt som kan skapa lika förutsättningar för alla att
            ge dessa möjligheter i våra skolor.
          </note>
          <note>
            Då kommer direkt frågan: Då måste väl vi från denna kammare och
            från detta hus lösa detta problem runt om i landet? Vi har en
            modell där vi också tror på kommunalt självstyre. Vi vet, och
            jag vet av egen erfarenhet, att det handlar om att kunna ta initiativ
            på olika områden. Det gäller alltifrån det som har berörts tidigare
            och det förslag och den motion som är i högsta grad lovvärda,
            nämligen att låta ungdomar genom Forum för levande historias försorg
            åka ned och studera koncentrationslägren. Jag har tagit sådana
            initiativ, och de har också genomförts, i en kommun där jag själv
            har varit kommunstyrelseordförande. Dessa möjligheter finns, och
            jag tycker att man ska koncentrera sig på att använda även de
            instrumenten.
          </note>
          <note>
            Det finns säkert goda tankar och mycket som är vällovligt i flera
            av de motioner som har väckts. Men jag tycker att man i de flesta
            stycken har fått bra svar i det betänkande som utskottet har skrivit.
          </note>
          <note>
            Därmed, fru talman, yrkar jag bifall till utskottets förslag
            i betänkandet.
          </note>
          <note>
            Ajournering
          </note>
          <note>
            Kammaren beslutade kl. 15.52 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            10 § Beslut om ärenden som slutdebatterats den 10 mars
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 4
          </note>
          <note>
            Övriga punkter
          </note>
          <note>
            11 § Beslut om ärenden som slutdebatterats vid dagens sammanträde
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 6
          </note>
          <note>
            Punkt 7
          </note>
          <note>
            Punkt 6 a)
          </note>
          <note>
            Punkt 6 b)
          </note>
          <note>
            punkt
          </note>
          <note>
            7 b)
          </note>
          <note>
            Punkt 7 a)
          </note>
          <note>
            Punkt 8
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 5
          </note>
          <note>
            Punkt 6
          </note>
          <note>
            Punkt 7
          </note>
          <note>
            Punkt 11
          </note>
          <note>
            Övriga punkter
          </note>
          <note>
            12 § (forts. från 9 §) Kultur och fritid för barn och unga (forts.
            KrU6)
          </note>
          <note type="speaker">
            Anf. 142 ISAK FROM (S) replik:
          </note>
          <note>
            Fru talman! Jag vill lyfta fram Anders Flankings tal. Han pratade
            sig varm för föreningslivet och hur det kan stärka samhället för
            de utsatta. Det håller vi verkligen med om, för så är det ju.
          </note>
          <note>
            Då är vår fundering: Hur tänker Centerpartiet ställa detta till
            rätta? Många kommuner har under det borgerliga styret prioriterat
            ned frågan om stöd till föreningslivet. Hur kan Centerpartiet
            vända den trend som finns ute i kommunerna, så att vi faktiskt
            har livskraftiga föreningar?
          </note>
          <note>
            Sedan vill jag ställa ytterligare en fråga kring Skapande skola.
            Nyss hörde vi Folkpartiet prata sig varm för Skapande skola på
            ett sätt som jag inte har hört förut. Den borgerliga Alliansen
            har bland annat i stort sett tagit bort de estetiska ämnena i
            gymnasieskolan, och nu vill Folkpartiet föra in Skapande skola
            igen till gymnasiet. Är det något som det råder enighet om i Alliansen
            och som också Centerpartiet ställer upp på? Det skulle vi bra
            gärna vilja veta.
          </note>
          <note>
            Hur tänker Centerpartiet i övrigt gynna barns och ungdomars möjligheter
            till kultur och fritid i kommuner som skär ned på den verksamheten?
          </note>
          <note type="speaker">
            Anf. 143 ANDERS FLANKING (C) replik:
          </note>
          <note>
            Fru talman! Jag vill börja med den första frågan. Isak From säger
            att man har dragit ned runt om i kommunerna. Det är kommunalt
            självstyre, så det handlar om de prioriteringar som man gör.
          </note>
          <note>
            Jag skulle gärna vilja ha svar från Isak From om hur många kommuner
            man har dragit ned i och hur många av de kommunerna som är så
            kallat borgerligt styrda.
          </note>
          <note>
            Skapande skola vill även vi i Centerpartiet utöka. Vi vill börja
            med att utöka den i förskolan. Det tror jag att vi och Folkpartiet
            är överens om. Detta har vi också sagt i beslut på våra stämmor.
          </note>
          <note type="speaker">
            Anf. 144 ISAK FROM (S) replik:
          </note>
          <note>
            Fru talman! Vi har givetvis självstyrande kommuner, men vi har
            faktiskt en riksdag och en regering som ytterst styr kulturpolitiken
            och ytterst styr också fördelningen. Genom den kris som har varit
            har kommunerna oavsett majoritet det måste man vara ärlig och
            säga skurit ned på verksamheterna. Då har vissa kommuner valt
            att värdera de har haft annan verksamhet som de har velat satsa
            på. Det har gjort att medlen till kultur och fritid i vissa delar
            har dragits ned.
          </note>
          <note>
            Enligt Ungdomsstyrelsens kartläggning har ungefär 40 procent
            av kommunerna dragit ned verksamheten och ungefär lika många har
            ökat den, medan det har varit oförändrat i ungefär 20 procent
            av kommunerna. Jag har i mitt anförande lyft fram att det skapar
            vidgade klyftor.
          </note>
          <note>
            Då är den fråga som jag ställde till Centerpartiet: Hur tänker
            Centerpartiet ställa detta till rätta, och hur tänker Centerpartiet
            vara med och medverka så att föreningslivet fortfarande kan ha
            rimliga förutsättningar i kommunerna?
          </note>
          <note>
            Jag tyckte inte att jag fick något riktigt svar på frågan: Ställer
            sig Centerpartiet bakom Folkpartiets uttalande att man vill flytta
            in Skapande skola i gymnasieskolan? Hur ska det gå till i så fall?
            Det skulle jag gärna vilja veta.
          </note>
          <note type="speaker">
            Anf. 145 ANDERS FLANKING (C) replik:
          </note>
          <note>
            Fru talman! Nu var det inte Centerpartiet som hade lagt fram
            förslaget om gymnasiet, utan jag sade att vi pratade om en utökning
            när det gällde förskolan. Frågan om hur det ska gå till kanske
            ska ställas till rätt person.
          </note>
          <note>
            Skapande skola är ett tillskott just för kulturverksamheten bland
            barn och unga ute i kommunerna. Som jag sade förut är det i 97
            procent av kommunerna de kommunala skolorna har sökt pengar från
            Skapande skola, vilket visar att man upplever att det har stor
            betydelse för verksamhet på kulturområdet för just barn och unga,
            vilket jag tror att alla som har vittnat här tycker är viktigt.
          </note>
          <note>
            Om Isak From och jag styrde i de kommuner som har dragit ned
            och minskat anslaget till kultur hade vi kanske protesterat mot
            det så kan det säkert vara. Men det handlar om prioriteringar
            som de gör, och samtidigt har vi en samverkansmodell som gör att
            man kan prioritera med resurser ute i regioner när det gäller
            medel för kulturverksamhet.
          </note>
          <note>
            Jag tror att det är farligt att utmåla Sveriges kommuner som
            offer. Det är en tuff situation ekonomiskt. Men vi vet att det
            från regeringen i ett par omgångar och härifrån har anslagits
            extra resurser till kommunerna. Samtidigt har kommunerna egen
            beskattningsrätt.
          </note>
          <note>
            Jag har varit kommunstyrelseordförande i nio år. Jag har aldrig
            betraktat den kommunala budgeten som ett resultat av att man skulle
            vara någon sorts offer gentemot staten. Nog har man ibland tyckt
            att man kunde ha fått lite mer. Men man kan också ställa en fråga
            till Isak From. Vi vet att ni exempelvis hade velat ta bort sänkningen
            av arbetsgivaravgiften för unga. Även det hade drabbat den kommunala
            ekonomin, och då hade vi också fått dra ned ytterligare resurser
            på kommunerna.
          </note>
          <note>
            Man kan hålla på och diskutera hur man ska tillföra kommunerna
            resurser. Men man är inte helt beroende av de statliga resurserna
            utan har egen beskattningsrätt och gör sina egna prioriteringar.
          </note>
          <note type="speaker">
            Anf. 146 ANDREAS CARLSON (KD):
          </note>
          <note>
            Fru talman! Tack så mycket för en bra debatt, får jag väl säga
            som kommer sist in i debatten som talare! Vi har haft en votering
            emellan. Jag var på hockey i går. Jag ska inte prata något om
            resultatet, men där har man ju power break, som man kallar det,
            efter ungefär 14 minuter. Det hade gått mer än 14 minuter i vår
            debatt innan vi fick ett power break genom voteringen, och nu
            kommer vi till finalen, för att fortsätta med hockeytermer.
          </note>
          <note>
            Jag tänkte citera en känd barnboksförfattare. Ni får själva lista
            ut vem jag citerar.
          </note>
          <note>
            Farbror Melker, vet du vad? Du har inte den rätta knycken.
          </note>
          <note>
            Du kära lille snickebo, nu är jag här igen.
          </note>
          <note>
            Sedan minns jag den lite läskiga Tengil i Bröderna Lejonhjärta
            . Vi får inte heller glömma det häftiga sockerdrickaträd som Pippi
            Långstrump har på Gotland.
          </note>
          <note>
            Fantasin har verkligen satts i gång när man som barn det var
            inte så länge sedan för min del läste de här böckerna, fick dem
            upplästa och såg serier av Astrid Lindgren.
          </note>
          <note>
            Jag tror att hon är den barnboksförfattare som har betytt mest,
            i alla fall för mig och för många i min generation och också för
            många generationer före mig, tror jag. Så kommer det att vara
            även i fortsättningen.
          </note>
          <note>
            En del tycker att hon ska pryda 200-kronorssedeln när den kommer
            i produktion. Det är inte det debatten handlar om i dag. I dag
            har vi en motion om Astrid Lindgrens Näs i Vimmerby i det betänkande
            som vi har att behandla. Det är ett angeläget museum, ett forsknings-
            och informationscentrum.
          </note>
          <note>
            När vi talar om en sådan angelägen sak som ligger i Vimmerby
            i Småland, nära ett län som jag representerar, tycker jag också
            att det är intressant att vi i dag fick ett pressmeddelande från
            Kulturrådet där det i rubriken står: Lyckad start för kultursamverkansmodellen.
          </note>
          <note>
            Jag tycker att Astrid Lindgrens Näs i Vimmerby är ett utmärkt
            exempel på att man i regionerna har bäst kompetens, att man i
            regionerna är närmast den verksamhet som bedrivs och varför man
            i regionerna ska fördela pengarna från de offentliga medlen ut
            till sådana här angelägna verksamheter.
          </note>
          <note>
            Det är det som Alliansregeringen nu driver igenom, den så kallade
            samverkansmodellen. Jag tror att vi med den här modellen bygger
            ett mer subsidiärt kulturpolitiskt tänkande och agerande som är
            viktigt, och det välkomnar jag.
          </note>
          <note>
            Vi har i den här debatten hamnat mycket i diskussionerna kring
            Skapande skola. Det är intressant, tycker jag, att höra den diskussionen.
            Är vi som kristdemokrater beredda att bygga ut Skapande skola-satsningen?
            Ja, absolut. Men det jag tycker är lite märkligt i diskussionen
            här i dag är att det låter som att oppositionen är mot Skapande
            skola. Vi är för att fler elever som går i skolan ska få ta del
            av kulturella upplevelser i sin skolmiljö. Vi ser också de positiva
            effekterna av detta när det handlar om att kulturskapare kan få
            en försörjning. Vi har alltså två positiva effekter av Skapande
            skola-satsningen.
          </note>
          <note>
            Men, fru talman, när vi i dag i kammaren ska diskutera barns
            och ungas kultur och fritid och rätt till kultur vill jag ta upp
            en fråga som vi har berört lite grann, en verklighet som vi ibland
            kanske talar om men inte så ofta stannar till vid. Det är en ganska
            obehaglig sak.
          </note>
          <note>
            Innan vår debatt startade stod jag ute på balkongen utanför plenisalen.
            Jag såg ut över Stockholm som visar sig från sin bästa sida i
            dag. Solen skiner. Det är vackert. Våren är på gång. Men i den
            här staden, i andra städer runt om i Sverige, på små orter och
            överallt finns det oerhört stora problem.
          </note>
          <note>
            Det är en skamfläck på vårt välputsade välfärdssamhälles fasad
            att unga människor mår så dåligt och känner så lite mening med
            sitt liv att de väljer att ta just det livet.
          </note>
          <note>
            Någon av motionerna, som vi i dag har att behandla i betänkandet,
            tar upp en del av den här frågan, en del av den här problematiken.
          </note>
          <note>
            Tänk er att en ung person går i funderingar kring att ta sitt
            eget liv. Han söker på nätet på ordet självmord för att få hjälp,
            inte för att ta sitt liv utan för att få hjälp. Han kan då hamna
            på en sida där han får 15 tips om hur han ska ta sitt liv. Det
            är fullständigt sjukt.
          </note>
          <note>
            Jag ser fram emot det fortsatta arbetet kring de här frågorna.
            Vi får absolut inte glömma de här motionerna, det här betänkandet
            och de här delarna någonstans i våra riksdagspappershögar, utan
            det här måste vara bland de viktigaste frågorna, för det handlar
            om unga människors psykiska ohälsa. Det handlar om unga människors
            tillvaro.
          </note>
          <note>
            Jag har också skrivit en motion i detta brännande ämne som behandlas
            i ett annat utskott här i riksdagen. Jag skrev den motionen när
            jag som ny riksdagsman kom in i arbetet i oktober månad. Det var
            samma månad som en ung kille valde att ta sitt liv live på nätet.
            Jag tror att vi minns detta. På Flashback lade han upp olika citat.
            Han skrev hur han kände sig och hur han gjorde. Hans så kallade
            kompisar på det här nätforumet hejade på honom. De skrev: Du vågar
            aldrig. Kom igen! Ta ditt liv! Det stod ungefär: Kom igen nu,
            jag ska med bussen!
          </note>
          <note>
            Jag minns att jag läste alla de här kommentarerna. Samtidigt
            som han skrev detta var det en webbkamera som hela tiden sände
            ut bilder av vad som hände. Man kan titta i den här tråden och
            se att det står: Oj, han ser helt livlös ut. Oj, nu börjar han
            bli blå. Där dog han.
          </note>
          <note>
            Då blir det ett exempel på hur tragiskt ett sådant fall är. Men
            varje sådant fall är djupt tragiskt och djupt allvarligt.
          </note>
          <note>
            Jag är medveten om att de här frågorna är mycket komplexa och
            svåra att lösa. Utan att göra anspråk på att ha hela lösningen
            här i dag vill jag ändå lyfta fram den här frågan när vi talar
            om barns och ungas tillvaro, barns och ungas kultur och fritid.
            Samtidigt som det behövs starka insatser på det här området när
            det gäller att förebygga psykisk ohälsa och akutinsatser här och
            nu tror jag nämligen att vi också behöver tala om vilket samhälle
            vi vill ha. Vad är det för samhälle vi har skapat? Vad är det
            för samhälle vi har där unga människor väljer att ta sina liv?
          </note>
          <note>
            Hur kan vi hjälpa de unga människor som mår så här dåligt i den
            uppväxande generationen och i nästa generation som kommer att
            växa upp och i generationen efter det? Hur kan vi skapa ett samhälle
            där det finns en meningsfull fritid, där det finns andra värden,
            där det finns andra saker än just att ta sitt eget liv?
          </note>
          <note>
            Jag tror att behovet av kultur, gemenskap, en meningsfull fritid,
            livsåskådningar och vad man nu vill kalla det kan sammanfattas
            i människans behov av en immateriell dimension på tillvaron. Och
            jag tror att kulturen i det avseendet, som är en bärare av värden,
            av idéer, av historia och så vidare, kan vara en faktor som kan
            hjälpa unga människor att se framåt mot en ljus och lång framtid.
            Därför är de frågor som vi i dag har diskuterat så viktiga.
          </note>
          <note>
            I detta anförande instämde Anders Andersson (KD).
          </note>
          <note type="speaker">
            Anf. 147 MATTIAS KARLSSON (SD) replik:
          </note>
          <note>
            Fru talman! Jag vill börja med att berömma Andreas Carlson. Du
            är en väldigt skicklig retoriker, en duktig talare. Jag är avundsjuk
            på dig. Du kan föra dig lätt och ledigt i talarstolen. Jag önskar
            att jag också kunde göra det.
          </note>
          <note>
            Det är mycket vackra ord som vi får höra från dig. Men det blir
            inte så värst mycket substans kvar när ni inte har modet att stå
            för era egna förslag. Vi har hört det förr. Förra gången vi hade
            en debatt här i kammaren ägnade du hela ditt anförande åt att
            prata om vikten av att reformera tv-avgiften. Sedan röstade du
            mot alla motioner där det föreslogs att man skulle reformera tv-avgiften.
            Här ägnar du halva anförandet åt att prata om hur bra det är med
            Astrid Lindgrens Näs och hela den verksamheten. Sedan röstar du
            mot motionen där man föreslår medel till det. Sedan ägnar du resten
            av ditt anförande åt att prata om den stora tunga frågan om självmord
            bland unga, men du kommer ändå att rösta mot motionen från ditt
            eget parti, som handlar om att i alla fall ta ett litet steg för
            att göra någonting konkret.
          </note>
          <note>
            Jag undrar hur det kan komma sig att det är så stor diskrepans
            mellan ord och handling.
          </note>
          <note>
            När man ska koppla på den här frågan om självmord och psykisk
            ohälsa, som flera har varit inne på, verkar det finnas en medvetenhet
            om den här problematiken bland de borgerliga partierna. Då undrar
            jag varför man inte satsar mer resurser på till exempel skolhälsovården.
            Det är många som har sagt att just bristen på kuratorer, skolpsykologer
            och sådant är en stor del av problematiken. Många fler skulle
            behöva hjälp, och skolhälsovården skulle kunna fylla en viktig
            funktion i att tidigt fånga upp ungdomar som mår dåligt.
          </note>
          <note type="speaker">
            Anf. 148 ANDREAS CARLSON (KD) replik:
          </note>
          <note>
            Fru talman! Den motion som vi har att ta ställning till handlar
            om sökordsoptimering, och vi har förstått i kulturutskottets arbete
            att det här är komplexa frågor, att vi behöver utreda de här frågorna,
            att vi behöver jobba med kontakter med de sökbolag som finns.
            Vi vet också att det redan finns insatser som görs, bland annat
            hos Google.
          </note>
          <note>
            Jag kan välkomna det. Jag kan tycka att det är viktigt. Det gör
            jag, utan tvekan. Men jag tror att det också behöver utredas mer.
            Det är, som många vet, många enskilda motioner som skrivs som
            kanske inte alltid är genomtänkta. En del är bra. En del är mindre
            bra. Den här tycker jag är bra. Men den får vi ta med oss i arbetet
            och använda som ett underlag i det fortsatta arbetet. Jag hoppas
            också att min motion som jag har skrivit, där jag lyfter fram
            flera aspekter kring just självmordsproblematiken, kommer att
            användas som ett underlag, just med tanke på de här personerna.
            Det är inte bara en person. Det är inte bara två personer. Det
            är många som tar sitt liv i dag. Då är det viktigt att vi ser
            detta på en bred front. Att man röstar igenom en motion eller
            inte i det sammanhanget kanske inte är det mest avgörande, utan
            det är att de här frågorna hålls högt hos regering och riksdag.
          </note>
          <note type="speaker">
            Anf. 149 MATTIAS KARLSSON (SD) replik:
          </note>
          <note>
            Fru talman! Jag kan hålla med om att det finns många kristdemokratiska
            motioner som inte är särskilt genomtänkta eller väl utredda, men
            den här tycker jag faktiskt är väldigt konstruktiv.
          </note>
          <note>
            Det har rests frågetecken kring huruvida sökordsoptimering skulle
            vara ett fungerande verktyg. Jag tror att det är det, bland annat
            för att mitt parti självt har drabbats av det här. Strax före
            valet blev vi utsatta för olika typer av attacker på webben där
            bland annat sökordsoptimering ingick. Det gjorde att vår hemsida
            rasade ganska kraftigt, och en motståndarsida till oss kom upp
            allra överst.
          </note>
          <note>
            Någon vet uppenbarligen hur man gör, och då tror jag att vi kanske
            skulle kunna hitta resurserna att också från statens sida använda
            oss av de här hjälpmedlen.
          </note>
          <note>
            Jag tror över huvud taget att vi måste bli bättre på att vara
            aktiva på nätet. Ungdomar lever en allt större del av sina liv
            på nätet, och då måste vi också från samhällets sida finnas där.
            Där ska jag ge regeringen beröm för ungdomsmottagningen på nätet
            som jag tycker är ett väldigt bra initiativ. Men det finns fler
            saker vi skulle kunna göra, och jag kan bara beklaga att Kristdemokraterna
            viker sig för sina allianskamrater i stället för att stå upp för
            sina egna förslag. Jag antar att det är på det sättet, och det
            är synd.
          </note>
          <note>
            Jag hoppas att det i framtiden i Andreas Carlsons anförande finns
            ett större samband mellan ord och handling.
          </note>
          <note type="speaker">
            Anf. 150 ANDREAS CARLSON (KD) replik:
          </note>
          <note>
            Fru talman! Det finns ett samband mellan ord och handling i den
            retorik jag har som du berömde och de förslag som vi kristdemokrater
            driver, men vi har redan fattat beslut om att inrätta en myndighet
            som heter Medierådet som har ett ansvar för ungas nätanvändning.
          </note>
          <note>
            I de uppdrag som denna myndighet kommer att ha är detta en högst
            angelägen fråga som vi som politiker i Sveriges riksdag får bevaka
            och se till att de driver och jobbar med. Jag ser fram emot deras
            undersökningar som kan vara bredare och djupare än vad en kristdemokratisk
            motion kan vara, även om den är bra, kring just sökordsoptimering
            på Internet.
          </note>
          <note>
            Det är just därför som vi i Kristdemokraterna i det här läget
            inte kommer att rösta för motionen, eftersom vi har inrättat en
            myndighet som kommer att jobba med dessa frågor. Vi vet ju att
            många ungdomar lever sitt liv på nätet. Vi måste se den utvecklingen.
            Vi måste jobba med opinionsbildning. Vi måste se vad det får för
            konsekvenser att hela kartan för det sociala samspelet ritas om.
          </note>
          <note>
            Det är inte bara en fråga, om man nu får använda ordet bara,
            som är så konkret att den mynnar ut i just diskussion kring självmord.
            Det handlar om så mycket mer. Det är en hel kultur som håller
            på att ritas om.
          </note>
          <note>
            Där har den här myndigheten ett viktigt uppdrag, och där finns
            en djup koppling i konkreta ordalag till vad jag i dag har sagt
            och som jag tycker är en oerhört brännande och viktig fråga till
            vad vi tidigare har beslutat i Sveriges riksdag.
          </note>
          <note>
            Jag tycker att vi måste hålla den här frågan högt, och jag välkomnar
            att ni, Mattias, har lyft upp den här frågan i debatten i dag.
            Jag tror att vi behöver göra detta gemensamt, för jag är helt
            övertygad om att det inte finns någon skiljelinje mellan blocken.
            Det här handlar om människor och unga människors liv, och vi måste
            gemensamt ta krafttag för att stävja de stora problem som i dag
            finns.
          </note>
          <note>
            Överläggningen var härmed avslutad.
          </note>
          <note>
            13 § Hyresrätt m.m
          </note>
          <note>
            Föredrogs
          </note>
          <note type="speaker">
            Anf. 151 KATARINA KÖHLER (S):
          </note>
          <note>
            Fru talman! Jag vill börja med att yrka bifall till reservationerna
            8 och 10 i betänkandet CU13. Av tidsskäl väljer jag att yrka bifall
            till dessa men står naturligtvis bakom även våra andra reservationer.
          </note>
          <note>
            Bostaden är en av de viktigaste frågorna för den enskilda individen.
            Att ha en egen bostad är en mycket viktig faktor för att skapa
            sig ett bra liv. Att ha en egen bostad är en förutsättning för
            att komma in i vuxenlivet. En bostad när jag studerar på annan
            ort eller när jag flyttar från min hemkommun någon annanstans
            för att jag har fått ett arbete är också en förutsättning för
            att jag ska lyckas med det.
          </note>
          <note>
            Bostadsfrågorna är också en oerhört viktig samhällsfråga. Att
            tillgången på bostäder matchar arbetsmarknaden ute i kommunerna
            och att det finns studentlägenheter är en förutsättning för högre
            utbildning på orten. Det i sin tur är väldigt viktigt för möjligheten
            till utveckling för orten i sig.
          </note>
          <note>
            Bostadsfrågorna handlar också om hur vi vill bygga upp vårt samhälle
            och våra städer. Ska vi bygga för segregation eller för gemenskap?
            Vi kan välja att motverka segregation beroende på hur vi planerar
            och bygger våra bostadsområden. Det är viktigt med blandade upplåtelseformer
            i våra bostadsområden.
          </note>
          <note>
            Dessa frågor har nu under en tid varit rätt mycket i fokus. Allt
            fler upplever att det finns många problem när det gäller bostäder
            och bostadsfrågor. Många säger också att samhället har tagit sin
            hand från de här frågorna, och man är besviken över att marknadens
            inflytande blir allt större.
          </note>
          <note>
            Bostadsfrågorna har under ett antal år varit osynliga på den
            politiska arenan. De har avpolitiserats i hög grad. I stället
            har det blivit marknaden som i mångt och mycket har fått styra
            utvecklingen. När det blir så skapar det också större klyftor
            i samhället mellan grupper och mellan människor.
          </note>
          <note>
            Framför allt gäller problemen följande områden som jag vill prata
            lite om. Det är för det första bostadsbristen. Mer än hälften
            av våra kommuner har brist på bostäder inom olika kategorier.
            Boverket menar att bostadsbyggandet behöver öka med ytterligare
            40 procent för att motsvara befolkningsutvecklingen. Det byggs
            alldeles för få bostäder i dag, särskilt hyreslägenheter. Enligt
            Boverkets indikatorer från oktober 2010 anger 220 kommuner av
            290, alltså 75 procent, bland annat att det är en brist på hyresrätter.
            Hälften av kommunerna har för få bostäder till sina unga mellan
            19 och 25 år.
          </note>
          <note>
            År 2009 lämnades bygglovsansökan in för 60 studentlägenheter
            i hela landet. Man kan klart säga att det byggandet egentligen
            helt har upphört.
          </note>
          <note>
            Det är jätteviktigt att vi får i gång bostadsbyggandet. Vi socialdemokrater
            menar att ett statligt investeringsstöd kan skapa ett ökat byggande
            samtidigt som det kan skapa tusentals nya arbetstillfällen.
          </note>
          <note>
            Vi vill också utöka möjligheterna till ROT-avdrag för bland annat
            energieffektivisering i allmännyttans bostäder.
          </note>
          <note>
            Obalansen mellan olika upplåtelseformer är alarmerande i vissa
            delar av landet, kanske framför allt i storstäderna. De flesta
            markupplåtelserna de senaste åren har gått till nybyggande av
            bostadsrätter, och väldigt många hyresrätter har ombildats till
            bostadsrätter. Det har skapat ett underskott av hyresrätter som
            inte gynnar någon.
          </note>
          <note>
            Prisutvecklingen på bostadsmarknaden är ett annat stort problem.
            Många samverkande faktorer riskerar nu att skapa en bostadsbubbla
            även här i Sverige. Prisutvecklingen på bostäder är skrämmande.
            Prisökningen på bostadsrätter har varit 153 procent de senaste
            tio åren. För egnahemmen har priserna ökat med 72 procent, medan
            den allmänna prishöjningen ligger på 16 procent. Dessa siffror
            talar för sig själva.
          </note>
          <note>
            Bolånen växer snabbare i Sverige än i andra länder och framför
            allt snabbare än hushållens inkomster. Hushållens bolån växer
            varje månad med 13 miljarder kronor. Det motsvarar en årstakt
            på 8 procent. Nu behöver vi en balanserad politik för att hantera
            den alltmer riskfyllda utvecklingen på bostadsmarknaden.
          </note>
          <note>
            Ändrad lagstiftning riskerar att skapa en syn på hyresrätter
            som inte är rättvis och som ytterligare riskerar att öka klyftor
            mellan människor i olika områden i landet. Då tänker jag framför
            allt på stora bestånd av allmännyttans miljonprogramsområden.
            Många människor som bor i de områdena bor i lägenheter som inte
            har renoverats eller hållits efter på annat sätt på många år,
            områden som i vissa fall skulle klassas som sanitära olägenheter,
            där fukt, ohyra och ventilationsproblem är stående inslag. Det
            här är ovärdigt Sverige. Ingen ska behöva bo på det viset.
          </note>
          <note>
            Då kommer jag in på en av de reservationer som vi yrkar bifall
            till. Det handlar om den borttagna förvärvslagen. Den har tagits
            bort och i stället ersatts av en förstärkt bostadsförvaltningslag.
            Vi socialdemokrater menar att den förändringen inte är hyresgästerna
            till gagn.
          </note>
          <note>
            Tidigare kunde man anmäla till hyresnämnden om man ansåg att
            en köpare inte var seriös och det fanns regler som skulle uppfyllas
            för att förvärvet skulle vara giltigt. Med den nya bostadsförvaltningslagen
            är hyresnämnden den som i efterhand kan ingripa mot en hyresvärd
            som åsidosätter sina åtaganden, bland annat genom särskild förvaltning
            eller genom tvångsförvaltning. Det här kan göras upp till tre
            år efter förvärvet. I praktiken innebär det att människor som
            bor i dåliga lägenheter och kanske har gjort det under väldigt
            lång tid riskerar att få göra det ytterligare flera år innan åtgärder
            sätts in.
          </note>
          <note>
            Det borde väl vara mer effektivt att stoppa en oseriös förvärvare
            före köpet än efteråt. Regeringen menar att den tidigare förvärvslagen
            inte gav ett bra skydd till hyresgästen därför att tillämpningen
            av lagstiftningen inte fungerade. Vi säger att man då måste se
            till att den fungerar och se över tillämpningen. Det hade varit
            bättre än att ta bort lagstiftningen. Vi menar att behovet av
            en förvärvslagstiftning har ökat, inte minskat.
          </note>
          <note>
            Vid remissomgången inför den här förändringen svarade många,
            inte bara några utan många kommuner att man ville ha kvar förvärvslagen
            av flera skäl. Bland annat menade man att den hade en preventiv
            inverkan som skulle försvinna vid lagändringen. Man sade också
            från flera kommuner att man ansåg att reglerna var så tydliga
            att det gick lätt att handlägga och hantera de här frågorna och
            att det var ett skäl att behålla förvärvslagen.
          </note>
          <note>
            Vår andra reservation handlar om rättssäkerhet vid omvandling
            av hyresrätter till bostadsrätter. Då vill jag börja med att betona
            att vi socialdemokrater är för en mångfald av upplåtelseformer.
            Vi tycker att bostadsrätter är en bra form, att tillsammans äga
            och förvalta sin bostad. Det ger också rätt till ett direkt inflytande
            över det egna boendet. Men som jag tidigare har sagt är det viktigt
            att det finns en balans mellan de olika upplåtelseformerna. Särskilt
            i vissa områden i storstäderna är det inte så, utan bostadsrätterna
            och det egna ägandet är dominerande, och vi tror inte att det
            är bra.
          </note>
          <note>
            Det är viktigt att det finns en rättssäkerhet vid ombildandet
            av hyresrätter till bostadsrätter. Regeringen tog 2007 bort den
            tillståndsprövning som tidigare gällt vid ombildning. Vi menar
            att också det här är en ideologisk fråga för regeringen. Marknaden
            ska återigen få ett större inflytande och ska styra. Nu blir det
            fritt fram för ombildning utan den kontroll som fanns tidigare,
            bland annat när det gäller prisbildningen.
          </note>
          <note>
            Det här är också ett skäl till att priserna i dag har rakat i
            höjden. I dag köps ofta tjänsten av en konsult som ska hjälpa
            till vid ombildningen. Det har utvecklats en praxis, har jag förstått,
            som innebär att konsulten inte ska ha betalt om inte ombildningen
            blir verklighet. Då kan man ändå tro att det finns en risk att
            någon av de här konsulterna kanske slirar lite med saklighet och
            rätt information bara för att få igenom ombildningen.
          </note>
          <note>
            Vi menar också att man i efterhand ska kunna pröva om ombildningen
            har skett på ett korrekt sätt, till exempel i hyresnämnd eller
            fastighetsdomstol.
          </note>
          <note>
            Sammanfattningsvis menar vi alltså att bostadsfrågorna naturligtvis
            är mycket viktiga, både för individen och för samhället. Bostadsfrågorna
            hör ihop med andra politikområden och är en viktig del av det
            goda samhällsbygget. Politiken måste ta sitt ansvar och inte lämna
            frågan till marknaden att styra över.
          </note>
          <note>
            Bankernas oskäliga agerande måste stramas upp och regleras tydligare.
            Bankernas risktagande måste dämpas. Det har alltså att göra med
            risken för den bostadsbubbla som jag pratade om förut. Politikens
            ansvar är också att stimulera till ett ökat byggande och ökade
            insatser till renovering. Framför allt är det jätteviktigt att
            de boende får veta att det finns en rättssäkerhet, att det finns
            möjligheter till prövning och att det finns en trygghet i att
            seriösa fastighetsförvaltare tar sitt ansvar.
          </note>
          <note>
            I detta anförande instämde Jonas Gunnarsson (S).
          </note>
          <note type="speaker">
            Anf. 152 JAN LINDHOLM (MP):
          </note>
          <note>
            Fru talman! Civilutskottets betänkande 13 om hyresrättsfrågor
            behandlar 29 förslag från ledamöternas motionsflod i höstas. De
            14 motionerna erbjuder en intressant läsning, inte minst mot bakgrund
            av att Sveriges statsminister för inte så länge sedan i en radiointervju
            förklarade att hyresrätten inte har någon framtid.
          </note>
          <note>
            Trots att ljudfilerna från intervjun lades ut på nätet, så att
            det knappast kan råda någon tvekan om vad statsministern faktiskt
            sade, fick vi höra en moderat partisekreterare ihärdigt hävda
            att Moderaterna visst är positiva till hyresrätten, även för framtiden.
          </note>
          <note>
            Eftersom statsministern i intervjun ett flertal gånger upprepade
            att hyresrätten i Stockholm inte fungerar så som det är tänkt
            vore det rimligt att statsministerns parti hade ett antal förslag
            som gör att den hyresrätt man säger sig vilja stödja skulle fungera
            bättre, så som det är tänkt. Om det nu är så att man verkligen
            vill se en fungerande och stark hyresrätt i framtiden vore det
            väl rimligt att förvänta sig förslag i den riktningen.
          </note>
          <note>
            Nu är det tvärt om så att bland de förslag som behandlas i betänkandet
            och som föreslagits av ledamöter från allianspartierna, inte minst
            av just företrädare för statsministerns eget parti, finns ingenting
            som innebär att hyresrätten skulle gå en ljus framtid till mötes.
          </note>
          <note>
            Alla förslag handlar i stället om hur man på olika sätt kan tränga
            undan hyresrätten och minska dess betydelse som upplåtelseform.
            Det finns till och med förslag om att införa en ny hyresavtalsform
            just för att man ska kunna komma runt hyresgästens rättigheter
            i hyresrätten. Det är väldigt svårt att tolka regeringen och dess
            stödpartier på något annat sätt än att man med alla medel vill
            minska hyresrättens betydelse som upplåtelseform.
          </note>
          <note>
            Att regeringen och dess stödpartier i riksdagen inte prioriterar
            hyresrätten framgår även i betänkandet. Exempelvis i fråga om
            hyresrättsinnehavarens möjligheter att påverka nivån på reparationer
            och underhåll av den egna lägenheten skriver man visserligen att
            det kan finnas anledning att utvärdera inflytandereglernas tillämpning,
            men man avslutar med att anse att frågan inte har en sådan prioritet
            att det finns skäl att närmare överväga om en sådan utvärdering
            av en nio år gammal lagstiftning ska genomföras.
          </note>
          <note>
            En för hyresrättsinnehavaren avgörande fråga kring makten över
            den egna lägenheten har alltså ingen prioritet för regeringen.
            Kan det sägas tydligare? Regeringen struntar fullständigt i att
            praxis alltmer går mot att reparationer och underhåll sker på
            en nivå som innebär att den gamla hyresgästen får allt svårare
            att klara de nya hyresnivåerna.
          </note>
          <note>
            Allt fler upplever att det här har blivit en metod för att göra
            sig av med oönskade hyresgäster hyresgäster som inte förstår värdet
            av den hyresrätt de har hyrt kanske under mer än 30 år och hyresgäster
            som inte är villiga att betala de hyror som bristen på hyresrätter
            har bidragit till att skapa. För hyresrättsinnehavaren är inte
            hyresrätten en vara vilken som helst på en marknad utan just en
            bostad ett hem. Den som aktivt har valt att inte delta i spekulationsekonomin
            på bostadsmarknaden blir i slutändan, tyvärr, ofta ett offer för
            spekulationens avigsidor.
          </note>
          <note>
            Nej, fru talman, när statsministern säger att hyresrätten inte
            längre fungerar som det är tänkt ska ingen förledas att tro att
            det skulle innebära att regeringen och dess stödpartier i riksdagen
            skulle vara intresserade av att ta till vara hyresrättsinnehavarens
            intressen. Det man från regeringens sida eftersträvar är naturligtvis
            en förnyelse av regelverket som anpassar hyresgästens rättigheter
            till de villkor som det globala fastighetskapitalet ställer för
            att kunna maximera sina vinster även på den svenska fastighetsmarknaden.
            Det är uppenbart att regeringen ser hyresgästernas rättigheter
            som problemet och inte kapitalförvaltarnas vinstkrav. Regeringen
            föredrar lydiga bolåneslavar framför fria hyresrättsinnehavare.
            Den som väljer att inte fastna i bolåneslaveriet måste regeringen
            hålla nere med andra medel. Att urvattna hyresrätten så att hyresgästerna
            förvandlas från hyresrättsinnehavare till hyresslavar på en osäker
            marknad tycks vara den väg regeringen valt.
          </note>
          <note>
            Herr talman! När vi senast debatterade ett betänkande om hyresrättsfrågor
            i januari 2010 tog jag i mitt anförande avstamp i en bok med titeln
            Gamarna . Jag uppmanade regeringens företrädare att använda Maria
            Küchens bok som ett komplement till eller bredvidläsning vid studierna
            av problemen med ombildning av hyresrätter. Är det någon av er
            som har läst boken? Nej, det är synd det. Där fanns rätt mycket
            nyttigt att ta med sig i debatten.
          </note>
          <note>
            I det här betänkandet har vi två reservationer som berör frågan
            om regler vid ombildning av hyresrätter till bostadsrätter. Att
            det har blivit så är olyckligt med tanke på att vi hade en tydlig
            gemensam skrivning i vårt rödgröna program inför valet mellan
            de tre oppositionspartierna. Men att det inte har blivit så kanske
            säger en del om det behov som finns av förändring, utveckling
            och förnyelse efter en valförlust för politiska partier.
          </note>
          <note>
            Även när det gäller frågan om ombildning menar jag att skillnaderna
            mellan regeringen och oppositionen är tydliga. Regeringens grundsyn
            är att spekulations- och kapitalförvaltningsintressena alltid
            går före medan boendet i sig har en underordnad betydelse och
            låg prioritet.
          </note>
          <note>
            Kanske handlar det bara om valtaktiska överväganden från regeringens
            sida. Man räknar kanske med att nya unga väljare föredrar att
            se bostaden i första hand som en investering och inte som en bostad
            och att de äldre väljarna med hyresrätter ändå snart dör ut. Även
            om det skulle vara så krasst har jag svårt att förstå regeringens
            politik. Såvitt jag vet finns ingen samhällsplaneringsmodell som
            inte påpekar vikten av hyresrätten för att arbetsmarknaden ska
            fungera så flexibelt som den måste lokalt i dag.
          </note>
          <note>
            Att många av de boende vill ha kvar sin hyresrätt tills de trillar
            av pinn är inte något specifikt just för hyresrättsinnehavare.
            Förmodligen vill de allra flesta bo kvar hemma så länge de kan.
            Men det, menar jag, får inte tas som ett argument för att hyresrätten
            inte är tillräckligt flexibel som upplåtelseform. Det är snarare
            en signal om att det byggs för få hyresrätter.
          </note>
          <note>
            Majoritetens argument i betänkandet att många kommuner vid nybyggnation
            framgångsrikt blandar olika upplåtelseformer är inget argument
            mot den utarmning av hyresrätten som sker i de flesta stadskärnor.
            Vi får inte större mångfald av upplåtelseformer i stadskärnorna
            bara för att kommunerna försöker göra så bra de kan i blandning
            av upplåtelseformer i de nybyggda områdena.
          </note>
          <note>
            Herr talman! Tyvärr hann den moderatledda högerregeringen faktiskt
            avskaffa förvärvslagen under förra mandatperioden. Vi kritiserade
            förslaget då, och vi gör det fortfarande. Jag upprepar det jag
            sade för ett år sedan i debatten: När Miljöpartiet tar över i
            Regeringskansliet kommer en ny och bättre förvärvslag att förhindra
            att olämpliga förvaltare förstör boendemiljöer för de boende.
            Kortsiktig girighet är inte en lämplig drivkraft vid förvaltande
            av hyresfastigheter.
          </note>
          <note>
            Så sade jag då, och det står jag fast vid. Vi menar alltså att
            bostadsförvaltningslagen inte på något sätt har visat sig klara
            av att lösa de problem som i och för sig inte sköttes på bästa
            sätt, som vi hörde Katarina Köhler argumentera tidigare, men det
            hade enligt vår uppfattning varit bättre att försöka skärpa och
            förbättra lagstiftningen. Det är alltid bättre att tänka efter
            före än att städa efteråt. Det handlar om ett oerhört fastighetskapital
            som går förlorat om man agerar först efter det att skadorna har
            skett i fastigheterna.
          </note>
          <note>
            Sociala boendeformer efterfrågas alltmer. Miljöpartiet uppfattar
            att intresset för olika former av boenden med ett ökat inslag
            av gemensam förvaltning och möjligheter till ökad gemenskap i
            boendet är växande. Det sker rätt mycket på det området runt om
            i landet. Vi menar att den kooperativa hyresrätten här kan spela
            en viktig roll. Som vi skriver i reservationen på området anser
            vi att regeringen bör ge Boverket i uppdrag att på olika sätt
            aktivare stödja en utveckling åt det hållet. Vi menar att ett
            boende med ökade möjligheter till samverkan även kan vara en mycket
            bra boendeform för att stärka integrationen mellan människor med
            olika typer av bakgrund.
          </note>
          <note>
            Självklart, herr talman, står Miljöpartiet bakom samtliga våra
            reservationer i betänkandet, men för tids vinnande yrkar jag bifall
            bara till reservationerna 4 och 8.
          </note>
          <note type="speaker">
            Anf. 153 CARINA HERRSTEDT (SD):
          </note>
          <note>
            Herr talman! Jag vill börja med att yrka bifall till reservation
            3.
          </note>
          <note>
            Som jag tidigare har påtalat i mina anföranden har Sverigedemokraterna
            ännu inte antagit ett bostadspolitiskt program och har av den
            anledningen inte heller fattat några slutgiltiga beslut i frågor
            som rör ämnet. Dock är vi medvetna om problemen och effekterna
            av det låga bostadsbyggandet, främst i Stockholm och även i andra
            storstäder runt om i landet. Vi är också fullt medvetna om att
            det allt som oftast är våra ungdomar som drabbas hårdast.
          </note>
          <note>
            Bostadsförsörjningen är, som andra också säger här, ett kommunalt
            ansvar, men i riksdagen måste vi skapa de rätta förutsättningarna.
            Vi måste ta ansvar för att skapa långsiktiga lösningar i stället
            för kortsiktiga och ryckiga initiativ.
          </note>
          <note>
            Det finns säkerligen en mängd av de motioner som diskuteras och
            debatteras i dag som vi framöver kommer att ställa oss bakom men
            som vi i dag väljer att yrka avslag på, just av den anledningen
            att vi sverigedemokrater vill ha en helhet och skapa en långsiktig
            och hållbar bostadspolitik.
          </note>
          <note>
            Vår inställning är att det är viktigt att hyresrätten som boendeform
            utvecklas eftersom det är en boendeform som passar många människor.
            Sverigedemokraternas utgångspunkt är familjen, och en stark familj
            skapar de bästa förutsättningarna för barnen. Den utbredda barnfattigdomen
            är som lägst där båda föräldrarna yrkesarbetar. För att den så
            kallade arbetslinjen ska följas krävs tillgång till en fungerande
            bostadsmarknad. Här spelar hyresrätten en viktig och central roll.
          </note>
          <note>
            Den som blir erbjuden ett jobb ska inte behöva tacka nej på grund
            av att han eller hon inte kan hitta en lämplig hyresrätt eller
            av olika skäl inte kan eller vill binda sig vid en bostadsrätt
            eller en villa. För en fungerande arbetsmarknad krävs möjligheter
            till snabb rörlighet, det vill säga att man snabbt kan flytta
            dit där jobben finns. Man måste också själv kunna välja sin boendeform
            utifrån de behov man har, vilket innebär att det måste finnas
            bostadsformer som motsvarar människors behov i livets alla skeden.
            Detta måste vi skapa förutsättningar för. Framtidens bostadspolitik
            måste alltså vara att bygga där efterfrågan finns, att vi satsar
            där landet växer och hjälper de delar av Sverige som avfolkas
            och som tenderar att stagnera. Det gäller också att utveckla de
            boendeformer som efterfrågas i verkligheten.
          </note>
          <note>
            Enligt en undersökning från Demoskop föredrar endast 11 procent
            av de tillfrågade hyresrätten som boendeform. Kanske är det så
            att Sverige i dag är i behov av en nutida egnahemsrörelse. Egnahemsrörelsen
            var en socialkonservativ ambition där den självägande familjen
            fick större möjligheter att ta ansvar för sitt eget liv och sitt
            boende. Än en gång vill jag trycka på detta: Vi måste hitta balans
            mellan efterfrågan och tillgång oavsett om det handlar om bostadsrätter,
            äganderätter eller hyresrätter med mera.
          </note>
          <note>
            Jag vill också ta tillfället i akt att lyfta fram hur en icke
            fungerande bostadsmarknad påverkar inte bara regioners utan även
            kommuners tillväxt och utveckling.
          </note>
          <note>
            I min hemstad Landskrona har vi erfarenheter av vilka problem
            en felaktig bostads-, arbetsmarknads- och invandringspolitik kan
            medföra. Efter nedläggningen av Öresundsvarvet och krisen i textilindustrin
            på 1980-talet gapade många lägenheter tomma i Landskrona. Vi hade
            ett överskott av hyresrätter. Lägenheterna i centrum gick snabbt
            igenom samma strukturella förändring som vi har sett i bland annat
            Stockholms förorter. Privata hyresvärdar och det kommunala bostadsbolaget
            skaffade sig i det läget nya hyresgäster. Staten sökte efter lägenheter
            till den begynnande massinvandring som hade inletts i Sverige.
            Hoppfulla migranter från bland annat Kosovo utan möjlighet till
            arbete bosatte sig i Landskrona, och förortsproblematiken var
            ett faktum i Landskronas centrum. Utanförskap och misslyckad integration,
            kallas det i nyspråk.
          </note>
          <note>
            Personligen, herr talman, skulle jag vilja kalla det en misslyckad
            och kravlös invandringspolitik, i detta fall kopplad till bostadspolitiken.
            Hade Ingvar Carlsson fått fortsatt förtroende 1991 och det så
            kallade Luciabeslutet bestått hade vi kanske inte haft de problem
            vi har i dag. Med detta vill jag egentligen bara framhålla att
            allting hänger ihop och går in i vartannat. Än en gång: Vi måste
            se helheten och skapa de långsiktiga lösningarna.
          </note>
          <note>
            Det är ingen hemlighet att Landskrona än i dag brottas med problematiken,
            och det blir tydligt när vi har fattat felaktiga beslut och haft
            kortsiktiga lösningar. Det blir väldigt tydligt att problematiken
            kvarstår i många år därefter.
          </note>
          <note>
            Det om något kan överföras till bostadspolitiken. Eftersatt underhåll,
            som några har pratat om här, och dåligt med bostadsbyggande ger
            oss stora utmaningar de närmaste åren. Att hitta en bra balans
            mellan just efterfrågan och tillgång, inte bara när det gäller
            hyresrätter och andra boendeformer utan i kombination med arbetstillfällen,
            är en annan viktig utmaning. Vill vi ta dessa utmaningar på allvar
            kommer det att krävas att vi talar klarspråk och tar ett gemensamt
            ansvar för de långsiktiga lösningarna och inte byter inriktning
            i bostadspolitiken beroende på vem som sitter i majoritet. Vi
            måste försöka hitta breda politiska lösningar.
          </note>
          <note>
            Herr talman! Jag har i min motivreservation framhållit att vi
            anser att hyresgästernas inflytande över hyressättningen behöver
            förstärkas och inte tvärtom. Jag instämmer i delar av S- och V-motionerna
            men vill, som sagt, fortfarande avvakta med ett närmare ställningstagande
            om hur hyressättningsreglerna bör förändras för att tjäna de viktiga
            syften som jag har angett i min reservation.
          </note>
          <note>
            När det gäller frågor om rättssäkerhet vid ombildning till bostadsrätter,
            utvecklad reform av äganderätter och kooperativa hyresrätter tycker
            jag att det är väldigt intressanta frågor. Jag kommer därför att
            sätta mig mer in i de ärendena och försöka lyfta fram dem i vårt
            kommande bostadspolitiska program. Dörrarna är inte stängda i
            dessa frågor, utan tvärtom. En långsiktig politik kräver att dörrarna
            är öppna och att vi har öppna sinnen. En långsiktig politik kräver
            att vi har väl underbyggda förslag och väl genomtänkta beslut.
          </note>
          <note>
            Därför, herr talman, har vi i dagsläget valt att avstyrka motionerna,
            och jag yrkar fortfarande bifall till reservation 3.
          </note>
          <note>
            I detta anförande instämde Mattias Karlsson och Per Ramhorn (båda
            SD).
          </note>
          <note type="speaker">
            Anf. 154 AMINEH KAKABAVEH (V):
          </note>
          <note>
            Herr talman! I dag diskuterar vi civilutskottets betänkande CU13
            som baseras på ett antal motioner bland annat från oss i Vänsterpartiet
            från den allmänna motionstiden. Jag står bakom alla motioner och
            reservationer, men för tids vinnande lyfter jag fram reservationerna
            4, 8 och 9.
          </note>
          <note>
            Herr talman! För oss i Vänsterpartiet är bostaden en grundläggande
            välfärd i människors vardag. Alla människor, oavsett plånbokens
            storlek, ska ha möjlighet att leva i bra bostäder till rimliga
            kostnader och i en trygg boendemiljö. Bostadspolitiken är därför
            en grundläggande del i den generella välfärdspolitiken och central
            för samhällsbyggandet. Vi anser att den också är vital för en
            långsiktigt hållbar utveckling. Möjligheten till en god bostad
            är en viktig del i människors liv, barns uppväxt och så vidare.
            Bostadsmarknadens funktionssätt är också viktigt för en fungerande
            och dynamisk arbetsmarknad liksom möjligheten till studier och
            utbildning.
          </note>
          <note>
            Sverige behöver en ny bostadspolitik med tydliga och starka ambitioner.
            Vi vill möta bostadsbristen genom att öka bostadsbyggandet. Vi
            vill därför utforma ett statligt stöd för att stimulera ökat bostadsbyggande
            med inriktning mot hyresrätter till rimliga kostnader och med
            miljövänlig teknik.
          </note>
          <note>
            Herr talman! Vi tycker att de allmännyttiga bostadsbolagen är
            ett av de viktigaste verktygen för att klara bostadsförsörjningen.
            Vi vill värna om och utveckla allmännyttan för att bättre möta
            samhällets och de enskilda boendes och bostadssökandes krav. Alla
            billiga hyresrätter behövs. De ska inte dras undan hyresmarknaden
            genom ombildningar till bostadsrätter.
          </note>
          <note>
            Herr talman! Sverige står inför stora och viktiga utmaningar.
            Tyvärr är bostadsmarknaden i storstäderna på väg att bli en marknad
            för de rika. Ungdomar, vanliga löntagare och äldre utan eget kapital
            har mindre och mindre chans att få en egen lägenhet i centrumområden.
            De kommande åren kommer stora ungdomskullar att efterfråga eget
            boende, och de får allt svårare att komma in på bostadsmarknaden
            eftersom hyresrätterna blir allt färre i takt med att många kommuner
            säljer ut sina allmännyttiga bostäder. Samtidigt byggs alltför
            få hyresrätter. Hundratusentals ungdomar söker eget boende tillsammans
            med många som i dag är utan eget boende.
          </note>
          <note>
            Mot bakgrund av detta vill vi slå ett slag för den kooperativa
            hyresrätten, som kombinerar bostadsrättens möjligheter till inflytande
            med ett lågt ekonomiskt risktagande. Den kooperativa hyresrätten
            utvecklar den vanliga hyresrätten samtidigt som den ger nya möjligheter
            i nyproduktionen och bidrar till ökad boendedemokrati. En kooperativ
            hyresrätt ger människor möjlighet att stärka sitt eget engagemang
            och ansvarstagande, också i förhållande till att besluta över
            hyresnivå och hur fastighetsförvaltningen ska gå till.
          </note>
          <note>
            Herr talman! Det finns flera fördelar med kooperativa hyresrätter
            utifrån olika perspektiv, inte minst ur spekulations- och bostadsbubbleaspekterna,
            då kooperativa hyresrätter är spekulationsfria och är viktiga
            särskilt i storstäder och tillväxtorter där priserna på bostadsrätter
            är så höga att människor utan kapitalinsatser är uteslutna.
          </note>
          <note>
            Det är ofta hyresrätter med rimliga hyresnivåer som efterfrågas.
            Förutom nyproduktion behövs det befintliga beståndet. Regeringen
            är ensidigt inriktad på boende med kapitalinsats och på att öka
            den, och främst boende i andra hand.
          </note>
          <note>
            Vi vänder oss starkt emot regeringens politik att höja trösklarna
            till eget boende för många utan förmögenhet. En del utförsäljningar
            sägs syfta till att finansiera nyproduktion av nya hyresrätter.
            De få hyresrätter som byggs med sådan finansiering är normalt
            med mycket högre hyra än de sålda. Hyresgäster som efterfrågar
            hyresrätter med lägre hyresnivåer som sålts ut har ofta inte råd
            att hyra de nyproducerade bostäderna eftersom de har så hög hyra.
          </note>
          <note>
            Vi i Vänsterpartiet vänder oss därför starkt mot ombildningarna
            av hyresrätter till bostadsrätter. Vi vänder oss också mot regeringens
            förslag om att befintliga bostadsfastigheter ska kunna ombildas
            till ägarlägenheter. Vi tycker att ett regelverk måste införas
            för att stärka hyresgästers position vid ombildningar. En begränsning
            av antalet omröstningar inom en avgränsad tidsperiod och förstärkningar
            behöver göras för att öka förtroendet för att allt går rätt till
            under processens gång vid ombildningar.
          </note>
          <note>
            Vi föreslår att en opartisk funktion såsom notarius publicus
            ska delta på föreningsstämmorna för att öka rättssäkerheten. Syftet
            med detta förslag är att hyresgästerna inte gång på gång ska behöva
            ställas inför förfrågningar om ombildningar.
          </note>
          <note>
            Det har uppdagats fler gånger i medierna att hyresgäster under
            ombildningsprocesser känner en stark misstro mot hur frågan har
            bedrivits. Omfattande fusk och oegentligheter har förekommit.
            Konsulter anlitas gratis för att sedan erhålla 25 000 kronor vid
            försäljning eller omvandling av varje lägenhet. Många liknande
            övertramp har begåtts. Vi tycker att en starkare lagstiftning
            är nödvändig för att skydda och stärka hyresgästerna.
          </note>
          <note>
            Herr talman! Vi i Vänsterpartiet värnar om allmännyttans roll
            och framtid. En stark allmännytta är avgörande i en social bostadspolitik
            och för att klara bostadsförsörjningen. De allmännyttiga bostadsbolagen
            ska vara livskraftiga och ekonomiskt starka föregångare och leda
            utvecklingen mot framtidens boende. I egenskap av demokratiskt
            ägda företag ska de verka för allmännyttiga mål. Möjligheterna
            till en regional allmännytta bör prövas.
          </note>
          <note>
            Hyressättningen på bostadsmarknaden ska styras av ett bruksvärdessystem
            som garanteras genom kollektivt förhandlade hyror. Hyresgästernas
            inflytande över hyressättningen behöver stärkas. Därför bör skyddsregler
            vid ny- och ombyggnad införas för att ge hyresgästerna ett avgörande
            inflytande.
          </note>
          <note>
            Bruksvärdeshyror vid andrahandsuthyrning ska garanteras. Hyresgästernas
            inflytande över det egna boendet och närmiljön behöver stärkas.
            Därför behövs ökade möjligheter till hyresgäststyrt lägenhetsunderhåll
            och boinflytandeavtal på områdesnivå.
          </note>
          <note>
            För att komma till rätta med rådande brister i hyressättningen
            i allmännyttan har vi föreslagit i ett antal tidigare motioner
            en parlamentarisk utredning med uppgift att se över villkoren
            för de allmännyttiga bostadsföretagen och hyressättningsreglerna.
          </note>
          <note>
            Herr talman! Vi vill stärka människors möjligheter att välja
            hur de vill bo. Bostadspolitiken är därför också viktig för att
            aktivt bekämpa segregation. Sverige behöver fler bostadsområden
            med blandade boende- och upplåtelseformer.
          </note>
          <note>
            Det är angeläget att kommunerna genom en aktiv bostadspolitik
            bidrar till ett varierat utbud på de lokala bostadsmarknaderna.
            På så vis förbättras möjligheterna för den enskilde att bo i en
            bra bostad, vilket är ett viktigt välfärdspolitiskt mål, samtidigt
            som utvecklingen inom näringsliv och arbetsmarknad främjas.
          </note>
          <note>
            Herr talman! En grupp av hyresgäster som behöver ett starkare
            besittningsskydd för att undvika vräkningar och hemlöshet är kvinnor
            som misshandlas i hemmet. Denna typ av misshandel sker ofta i
            situationer där lägenheten utsätts för skadegörelse. Detta leder
            till uppsägning, och hänsyn tas inte till den misshandlade kvinnan
            och inte heller till barnens behov av en trygg hemmiljö eftersom
            mamman tvingas att flytta ut. Vi menar att besittningsskyddet
            för dessa brottsoffer bör stärkas. Att en annan person än lägenhetsinnehavaren
            slagit sönder lägenheten i samband med att denna blivit misshandlad
            ska inte vara grund för att hyresrätten förverkas eller upphör.
            Jag anser att frågan måste bli föremål för en översyn och att
            regeringen bör komma med förslag till lagändringar i frågan.
          </note>
          <note type="speaker">
            Anf. 155 ANTI AVSAN (M):
          </note>
          <note>
            Herr talman! Jag ska försöka förhålla mig till de olika förslag
            som delvis har debatterats här i dag. Debatten har ju också handlat
            om en hel del som ligger utanför betänkandet. Man kan väl möjligen
            sammanfatta det som ganska spridda skurar och lite av hela havet
            stormar, men jag ska försöka strukturera det.
          </note>
          <note>
            Jag tänker först och främst i allmänna ordalag förhålla mig lite
            till vad som har sagts och sedan lite mer konkret gå in på de
            olika punkterna där man har yrkat bifall till reservationerna.
          </note>
          <note>
            Jag ska också passa på att börja med att yrka bifall till utskottets
            förslag till beslut, vilket innebär att samtliga reservationer
            ska avslås.
          </note>
          <note>
            När man lyssnar på Katarina Köhler hör man ord som att det har
            avpolitiserats, alltså att politiken inte har tillräckligt inflytande
            på bostadsfrågorna längre, och att marknaden har fått för stort
            spelrum. Då blir man naturligtvis lite betänksam. Vem är det som
            ska styra bostadsbyggandet? Är det vi politiker som ska bestämma
            exakt vad som ska byggas? Det har vi ju hört här. Amineh Kakabaveh
            tycker att kooperativ hyresrätt är så oerhört viktig att den måste
            premieras på olika sätt framför andra boendeformer.
          </note>
          <note>
            Vi har inget emot kooperativa hyresrätter. Vi har heller inget
            emot att människor väljer andra boendeformer. Så vad handlar det
            här om egentligen? Det är faktiskt hyresbostadsmarknadens parter
            som har träffat en trepartsöverenskommelse som ligger till grund
            för en ny lagstiftning som trädde i kraft den 1 januari i år.
            Men redan innan lagstiftningen hade trätt i kraft föreslog Socialdemokraterna,
            och för övrigt de andra oppositionspartierna också, en mängd olika
            statliga subventioner.
          </note>
          <note>
            Varför har den här lagstiftningen kommit till? Jo, därför att
            Hyresgästföreningen, Sabo och Fastighetsägarna i Sverige har insett
            att den behövdes för att kunna rädda hyresrätten.
          </note>
          <note>
            Varför har hyresrätten då haft problem? Jo, vi har haft ett bruksvärdessystem
            som egentligen inte har fungerat såsom det var tänkt från början.
            Vi anser att bruksvärdessystemet är viktigt. Men hyresbostadsmarknadens
            parter insåg att det här systemet måste modifieras för att kunna
            fungera i framtiden.
          </note>
          <note>
            För att anknyta till Jan Lindholm: De problembeskrivningar som
            finns till grund för den nya lagstiftningen, och som också finns
            angivna i propositionen, är precis det som statsministern har
            beskrivit. Och svaret är den nya lagstiftningen från den 1 januari
            i år.
          </note>
          <note>
            Det här innebär att Socialdemokraterna inte har tilltro till
            hyresbostadsmarknadens parter. Man vill reglera från politiskt
            håll på ett sätt som ingen annan har efterfrågat. Det har vi också
            hört i debatten. Det är ingen som har efterfrågat statliga subventioner,
            inte ens under finanskrisen och den internationella lågkonjunkturen.
          </note>
          <note>
            Problemet med hyresrätten har varit att hyresnivåerna inte har
            speglat bostadskonsumenternas värderingar. I Malmö tog man tag
            i det här genom att man införde ungefär 180 olika kriterier som
            låg till grund för att reformera hyressättningen i den regionen.
            Behövdes det hyressänkningar gjordes det omedelbart, men skulle
            det vara högre hyror skulle de fasas in på sju år sikt. Det här
            är en bedömning som bostadskonsumenterna gör.
          </note>
          <note>
            Meningen är att man får betala för det man får ut i värde av
            sitt boende och inte att vissa ska betala mer för någonting man
            inte får och andra betalar mindre. Så kan man inte ha det. Det
            insåg hyresbostadsmarknadens parter, men det har tydligen Socialdemokraterna
            inte någon förståelse för. Här finns ett antal olika förslag som
            innebär att man nu förordar en mängd olika förändringar utan att
            man först har sett hur det kommer att verka.
          </note>
          <note>
            Jag vill påminna om, och det kan man se om man läser i propositionen
            om vi till exempel talar om skyddsregeln, hur angeläget man från
            Sabos och Hyresgästföreningens sida ansåg att det var att man
            får anpassade hyresnivåer. De avrådde från att införa den femprocentiga
            begränsningen som utredaren föreslog därför att man inte skulle
            kunna justera hyrorna på ett rimligt sätt annars.
          </note>
          <note>
            Bara för att man inte har en egen bostadspolitik innebär det
            inte att andra inte har det. Om man läser Maryam Yazdanfar i den
            socialdemokratiska nättidningen Aktuellt i politiken skriver hon:
            Vi socialdemokrater orkade inte skapa en bostadspolitik efter
            90-talets fastighetskris. Ja, precis så är det. Jag tycker att
            det var väldigt uppriktigt. Vi är många som har sett det under
            lång tid. Ta till er det som Maryam Yazdanfar har sagt och fundera
            på hur det ska kunna fungera.
          </note>
          <note>
            Visst är det bra om man har olika förslag som kan bidra till
            att vi kan få ett ökat byggande. Men då måste vi få ett fungerande
            system. Det är vi politiker till för. Då är det opreciserade ROT-avdraget
            som man talar om igen, som egentligen är en statlig subvention
            som man inte har beskrivit hur det ska fungera, ett skott i mörkret
            och ingenting annat. Det leder inte till någonting, och det kan
            inte vara annat än väldigt illa genomtänkt.
          </note>
          <note>
            Jag ska också säga något om hushållens skuldsättning. Om man
            lyssnar på personer från finanssektorn kan man notera att den
            ökade skuldsättningen till ungefär 45 procent beror på ökade inkomster.
            Det måste vara positivt att människor får ökade inkomster. Nu
            vet vi att man från oppositionen generellt vill höja skatten.
            Det har ett egensyfte.
          </note>
          <note>
            Den andra förklaringen är låga räntor. Hur ränteutvecklingen
            kommer att se ut framöver vet vi inte annat än att den med all
            säkerhet kommer att innebära att räntekostnaden blir högre. Det
            är 10 procent som beror på andra faktorer, däribland bostadsbyggande.
            Det är bedömningen.
          </note>
          <note>
            För att det ska kunna byggas fler hyresrätter är inte lösningen
            att hindra till exempel ombildning till bostadsrätter. Det får
            lokalpolitikerna ta ansvar för. Det är grunden i det hela.
          </note>
          <note>
            Jan Lindholms anförande har jag bemött till stora delar genom
            det jag har sagt i allmänna ordalag. Svaret finns i den lagstiftning
            som infördes den 1 januari.
          </note>
          <note>
            Det som är lite förvånande är att Sverigedemokraterna och Carina
            Herrstedt lutar sig mot en bostadspolitik som delvis inte finns,
            i varje fall om man läser motivreservationen. Problemet är nog
            inte att det har varit för höga hyreshöjningar utan att hyrorna
            inte har kunnat höjas på ett riktigt, rimligt och differentierat
            sätt. Det är vad hyresbostadsmarknadens parter har tagit ansvar
            för.
          </note>
          <note>
            När det gäller diskussionen om statliga stöd och det Amineh Kakabaveh
            från Vänsterpartiet sade vet vi sedan tidigare att Vänsterpartiet
            är det parti som inte har accepterat EU-rättsliga regler och den
            lagstiftning som infördes den 1 januari.
          </note>
          <note>
            Vår bostadspolitik är inte inriktad på boende med egen kapitalinsats.
            Vi har uttalat väldigt tydligt, och jag kan göra det igen, att
            hyresrätten är betydelsefull och viktig. Det är den inte minst
            för ett parti som står för arbetslinjen. Ska man ha en tillräckligt
            flexibel och fungerande arbetsmarknad måste människor kunna flytta
            till arbete och också till studier.
          </note>
          <note>
            Vår politik är inte heller inriktad mot andrahandsuthyrning.
            Det är en övergångslösning men ingenting som ska vara den permanenta
            lösningen. Är det så att vi har en bostadsbrist, och vi vet att
            många ungdomskullar är på väg ut på bostadsmarknaden i dag, behöver
            vi bostäder. Det är bättre att bo i andra hand än att inte få
            en bostad alls. Men det är inte det som är målet. Målet är att
            man ska kunna få en egen bostad.
          </note>
          <note>
            Sedan ska jag tala lite kort om de konkreta reservationerna.
            När det gäller förvärv av hyresfastigheter visade det sig att
            hyresförvärvslagen inte fungerade i praktiken av flera olika skäl.
            Den hade ett antal olika brister och kunde inte effektivt förhindra
            att det förekom fall där hyresgäster tvingades leva under förhållanden
            som inte var acceptabla.
          </note>
          <note>
            Den här frågan har jag diskuterat under förra mandatperioden
            när det gällde Actas förvärv i Herrgården i Rosengård. I det fallet
            hade det inte varit lösningen. Där är lösningen att man skärper
            bostadsförvaltningslagen. Då kan man ingripa när det är brister.
            Det är det viktiga. Vår uppfattning är fortfarande att det var
            rätt att ta bort den lagstiftningen och att skärpa bostadsförvaltningslagen
            i stället.
          </note>
          <note>
            När det gäller frågan om ombildning anser vi att reglerna i bostadsrättslagen
            i allt väsentligt är bra. Men det finns skäl att kanske titta
            lite närmare på om ombildningskonsulter agerar på ett otillbörligt
            sätt.
          </note>
          <note>
            Frågan om kooperativ hyresrätt har jag berört. Jag har också
            berört de reservationer som man här har yrkat bifall till, i varje
            fall i tillräcklig omfattning.
          </note>
          <note type="speaker">
            Anf. 156 KATARINA KÖHLER (S) replik:
          </note>
          <note>
            Herr talman! Anti Avsan från Moderaterna står här och recenserar
            lite spydigt våra hittillsvarande inlägg och verkar väldigt nöjd
            med hur villkoren är på bostadsmarknaden i dag. Vi delar på något
            sätt synen på de problem som finns. Men medan vi socialdemokrater
            vill göra någonting åt dem känns det som att på varje fråga säger
            Anti Avsan att han är nöjd med hur det är.
          </note>
          <note>
            Det tyder inte på en ansvarsfull politik. Det är väldigt ytligt
            att säga att ingen har efterfrågat, som Avsan sade, stöd till
            bostadsbyggande. Boverket säger att vi bör bygga ytterligare 40
            procent mer än vad som är planerat för att komma ikapp bostadsbristen.
          </note>
          <note>
            Vi vet att mer än hälften av kommunerna i vårt land har problem
            med att finna bostäder till sina invånare. Om inte marknaden vill
            bygga, för så är det uppenbart i dag, måste vi ta ett politiskt
            ansvar för det. Men det vill inte Avsan göra.
          </note>
          <note>
            Du tog senast upp förvärvslagen. Inte heller där delar vi uppfattningen.
            Vi menar att behovet av gamla förvärvslagen i stället är större
            än vad det har varit. Därför bör man se över de problemen.
          </note>
          <note type="speaker">
            Anf. 157 ANTI AVSAN (M) replik:
          </note>
          <note>
            Herr talman! Jag är inte nöjd med situationen på bostadsmarknaden.
            Den är högst bekymrande. Men det som bekymrar mig mycket mer är
            Socialdemokraterna, som borde kunna bidra med någonting konstruktivt.
            Ni röstade visserligen för den nya lagstiftningen som trädde i
            kraft den 1 januari i år. Men era förslag som gäller riktade subventioner
            av olika slag visar på att ni inte har tilltro till bostadsmarknadens
            parter.
          </note>
          <note>
            Det tycker jag är bekymrande. Vem ska bygga bostäderna? Det är
            knappast politiker som ska göra det. Femårsplaner är det inte
            så många som tror på. Under den senaste tolvåriga regeringsperioden
            när Socialdemokraterna hade regeringsmakten fanns det allehanda
            subventioner. Det byggdes inte mer bostäder i genomsnitt än vad
            man har gjort under 2010 enligt de siffror för 2010 som är kända.
            Då var vi ändå i slutet av en internationell lågkonjunktur. Den
            inriktning som alliansregeringen och riksdagsmajoriteten hade
            under den förra mandatperioden var att skapa långsiktiga spelregler
            och få till en bostadsmarknad där bostadskonsumenternas efterfrågan
            i första hand ska vara styrande för vad som produceras i stället
            för att vänta på olika typer av riktade bidrag som oftast hamnade
            hos byggbolagen som producerade bostäder och andra byggnader.
            Nu handlar det ju om bostäder.
          </note>
          <note>
            Man kan inte säga som Maryam Yazdanfar har sagt att vi är för
            detta att några var för detta tidigare och några är emot. Då är
            man ju inte verklighetsanpassad. Det är det som är mest bekymrande
            när det gäller politiken.
          </note>
          <note type="speaker">
            Anf. 158 KATARINA KÖHLER (S) replik:
          </note>
          <note>
            Herr talman! Jag tror att det är farligt att se bostadspolitiken
            som något enskilt.
          </note>
          <note>
            Regeringen har tagit beslut på många politikområden, bland annat
            när det gäller arbetslösheten och villkoren för att få a-kassa.
            Människor måste ibland flytta väldigt långt för att få arbete.
            Reglerna blir allt hårdare. Jag säger inte att det är fel, men
            det måste ju också finnas bostäder. Finns det inte bostäder och
            byggs det inte bostäder måste politiken ta ansvar för att det
            görs. Människor måste ha tak över huvudet för att kunna skaffa
            sig egen försörjning, för att kunna utbilda sig och för att kunna
            starta sina liv.
          </note>
          <note>
            Genom statliga bostadssubventioner slår vi två flugor i en smäll:
            Vi klarar av problemet med hög arbetslöshet och vi sätter människor
            i arbete samtidigt som vi skapar de bostäder som så väl behövs
            i stora delar av landet. I Norrbotten till exempel, som är ett
            tillväxtområde så att det glöder, finns det inte bostäder till
            människor som ska jobba. I Pajala, Gällivare, Malmberget och framför
            allt Kiruna går det inte att få tag i en lägenhet. Det finns många
            områden i landet som har samma problem.
          </note>
          <note>
            Vi måste ta ansvar för det och se till att det byggs och att
            det renoveras. Varför går det bra att ha ett ROT-avdrag för egna
            hem, men inte för bestånd av hyreslägenheter? Det är klart att
            det går. Det är bara viljan som saknas hos regeringen. Det är
            också ett sätt att få i gång arbetsmarknaden.
          </note>
          <note type="speaker">
            Anf. 159 ANTI AVSAN (M) replik:
          </note>
          <note>
            Herr talman! Det som Katarina Köhler säger i början kan jag i
            allt väsentligt hålla med om. Det är när man kommer till hur man
            ska lösa problemen som skillnaderna finns.
          </note>
          <note>
            Arbetslösheten ska vi väl inte diskutera nu, men den är på väg
            mot rekordlåga nivåer om man ska tro Konjunkturinstitutet som
            jag tror var de som kom med siffror. Men den frågan lämnar jag
            därhän.
          </note>
          <note>
            Nu handlar det om hur man ska åstadkomma mer bostadsbyggande.
            Det har med förutsättningarna att göra. Hyresrätten har fått bättre
            förutsättningar efter den 1 januari. Det finns kanske skäl att
            göra mer på det området. Det har lämnats förslag från hyresbostadsmarknadens
            parter. Vi får se om det kan leda till något.
          </note>
          <note>
            Det ROT-avdrag som Katarina Köhler nämner är inte ett ROT-avdrag
            i egentlig mening; det framgår av budgetmotionen. Det är en riktad
            subvention som är väldigt opreciserad. Skälet till att man inte
            ska ha ett ROT-avdrag på det här området om vi nu verkligen talar
            om ett ROT-avdrag är att ROT-avdraget för dem som har ett eget
            hem infördes mycket för att motverka svartarbete. Det problemet
            finns inte när det gäller flerbostadshus. De som har näringsfastigheter
            och är näringsidkare anlitar inte svart arbetskraft på det sätt
            som man har gjort när man har anlitat hantverkare i det egna hemmet.
            Ett riktigt ROT-avdrag inom byggsektorn skulle inte leda till
            så många fler i arbete som det ROT-avdrag som vi har infört. Det
            finns alltså väsentliga skillnader.
          </note>
          <note>
            Nu talar vi om förslag som inte ens finns. Den ROT-verksamhet
            som Socialdemokraterna har talat om är egentligen något annat.
            Det är en riktad subvention som inte är preciserad.
          </note>
          <note type="speaker">
            Anf. 160 AMINEH KAKABAVEH (V) replik:
          </note>
          <note>
            Herr talman! Jag vill egentligen inte förlänga debatten eftersom
            vi alla är övertygade och vet vad vi vill. Men det kan vara intressant
            att höra vad Anti Avsan menar. Han säger att detta är viktigt
            och att vi är överens om att problemet är stort och att det är
            stor brist på bostäder för ungdomar och andra. En representant
            för regeringen säger att det är sant och att hyresrätterna är
            viktiga. Statsministern själv säger att det är ett problem, men
            att problemet inte är så viktigt utan att det kommer att försvinna.
          </note>
          <note>
            I Stockholm denna stora stad med så många problem har man antagit
            direktiv för att omvandla alla hyresrätter inom staden. Det är
            många protester på gång. Det är som om man lever i en helt annan
            värld och inte vill höra att det är ett stort problem. Bostadssituationen
            i Sverige är i kris, inte minst i de stora städerna.
          </note>
          <note>
            Min fråga är: Vad vill ni egentligen göra åt saken? Det är en
            sak att prata om det. Vi rödgröna har kommit överens om ett helt
            paket av lösningar på detta problem. Vad har ni? Ni bara spekulerar.
            Statsministern säger att det inte är viktigt. Här i riksdagen
            säger ni att det är jätteviktigt. Vad vill ni egentligen göra?
          </note>
          <note type="speaker">
            Anf. 161 ANTI AVSAN (M) replik:
          </note>
          <note>
            Herr talman! Om man har deltagit i politiken under den förra
            och den här mandatperioden har man säkert kunnat se vad vi har
            gjort. Därför finns det ett antal motioner som vänder sig mot
            det vi har gjort. Det är en mängd ändringar av förutsättningarna
            för bostadsmarknaden för att den ska kunna fungera bättre.
          </note>
          <note>
            Det är inte säkert att det räcker, men man måste låta regelverk
            få fungera i verkligheten. Det är förvånande att man kommer med
            något annat redan innan regelverken har trätt i kraft. Jag kan
            inte beskylla Vänsterpartiet för det. Vänsterpartiet var inte
            för att man skulle införa den aktuella lagstiftningen för allmännyttiga
            och kommunala bostadsaktiebolag och nya hyressättningsregler.
          </note>
          <note>
            Hyresbostadsmarknadens parter tror på detta, och vi tror på detta.
            Det är viktigt.
          </note>
          <note>
            Jag vill påstå att de beskrivningar som framförs beträffande
            vad statsministern har sagt och inte sagt är felaktiga. Det är
            ett problem att det inte finns tillräckligt med hyresrätter. Det
            är också en fråga för politikerna lokalt. Bostadsförsörjningsansvaret
            ligger ju hos kommunerna, men vi skapar genom regelverket förutsättningar
            för att det ska fungera.
          </note>
          <note>
            Jag tycker att politikerna i Stockholm ska svara för sig själva,
            men jag vet att det har införts ett ombildningsstopp för en viss
            tid inte bara i innerstaden utan också i ytterstaden. Om man ombildar
            eller inte är ett lokalpolitiskt ansvar. Det är där man har ansvaret
            för hur bostadsförsörjningen ser ut. Det kan vi inte lägga oss
            i annat än när det gäller regelverket.
          </note>
          <note type="speaker">
            Anf. 162 AMINEH KAKABAVEH (V) replik:
          </note>
          <note>
            Herr talman! Jag är väl medveten om att högerregeringen har stoppat
            investeringsstödet till nybyggnation. Vi vet att det har skapat
            mycket problem. Boverket och andra hojtar till. Genom att man
            har stoppat det statliga stödet har nyproduktionen stannat.
          </note>
          <note>
            Det är helt klart att vi vet om detta. Men det handlar inte om
            att det inte finns regelverk. Ni har skapat regelverk som marginaliserar
            människor som har behov bostäder. Man är helt enkelt ute efter
            människor som har tjock plånbok.
          </note>
          <note>
            Alla människor som söker bostäder i Stockholm och i de andra
            storstäderna har inte pengar för att köpa en bostad. Nu handlar
            det, som Anti Avsan säger, om förorterna. I stället för att bygga
            olika typer av bostäder för att det ska vara attraktivt försöker
            man ställa människor mot människor. Den egna grannen blir helt
            plötsligt ens hyresvärd. Det är mycket obehagligt. Många människor
            upplever denna obehagliga situation. Det är det som också sedan
            leder till mer och mer segregation och marginalisering. Sverigedemokraterna
            tror att det är invandrarnas eller förorternas problematik. Men
            det är den politik som ni har fört och för som skapar dessa problem
            med segregation och utanförskap och ännu mer marginaliserade grupper
            och ännu fler ungdomar som inte törs ta steget till arbetsmarknad
            och utbildning på grund av att de inte har råd att köpa de bostäder
            som ni har omvandlat från hyresrätter till bostadsrätter.
          </note>
          <note>
            Det handlar inte bara om en Stockholmsproblematik, utan det är
            en storstadsproblematik, och vi som politiker måste ta ansvar.
            Och det är ni som tar ansvar för detta.
          </note>
          <note type="speaker">
            Anf. 163 ANTI AVSAN (M) replik:
          </note>
          <note>
            Herr talman! Det är mycket svårt att försöka redogöra för saker
            och ting här och försöka förklara. Jag vill inte ge mig in i detta
            faktafelsträsk som jag möts av. Det görs också direkt felaktiga
            påståenden och grova generaliseringar. Det är nästan så att man
            uppfattar det som att det inte finns en seriös vilja att diskutera
            detta eller att vi faktiskt lever i helt skilda världar och att
            vi har en verklighetsuppfattning som verkar skilja sig åt i vissa
            delar. Men jag har ändå förstått det som att vi uppfattar samma
            problem på bostadsmarknaden.
          </note>
          <note>
            När det gäller beskrivningar av åtgärderna har jag tidigare sagt,
            och jag kan säga det igen, att de riktade subventionerna inte
            förlängdes av den socialdemokratiska regeringen 2006. Amineh Kakabaveh
            kanske kan fråga någon annan om varför inte det gjordes, för det
            kan inte jag svara på. Varför gjorde man inte det? Någon är svaret
            skyldig.
          </note>
          <note>
            Vi fattade beslut om en avveckling av räntebidragssystemet. Denna
            avveckling ska vara genomförd 2012. Men jag vet att socialdemokratin
            också hade en plan för hur räntebidragssystemet skulle avvecklas.
            Men den frågan kan jag inte heller svara på, utan den får någon
            annan svara på.
          </note>
          <note>
            De nya regler som har införts under den förra mandatperioden
            har inte lett till ett minskat bostadsbyggande efter den internationella
            lågkonjunkturen och finanskrisen. Siffrorna för 2010 har, såvitt
            vi har kunnat se, legat högre än genomsnittet under hela den tolvåriga
            socialdemokratiska regeringsperioden, trots att man hade en mängd
            olika riktade subventioner som alla efterfrågar nu. Varför är
            det så? Det är inte jag som ska svara på den frågan. Jag kan bara
            säga att vi tror att vår bostadspolitik fungerar, medan oppositionen
            inte har någon.
          </note>
          <note type="speaker">
            Anf. 164 LARS TYSKLIND (FP):
          </note>
          <note>
            Herr talman! Rubriken på detta betänkande är Hyresrätt m.m. Jag
            får hålla med om att det har varit mycket med mera hittills.
          </note>
          <note>
            Jag vill börja med att instämma i Anti Avsans anförande och yrka
            bifall till förslaget i betänkandet och avslag på samtliga reservationer.
          </note>
          <note>
            Detta betänkande handlar om hyresrätt och kooperativ hyresrätt.
            I betänkandet behandlas motioner från allmänna motionstiden där
            dessa ämnen har tagits upp. Då ligger naturligtvis fokus på dessa
            två upplåtelseformer. Men det är ändå viktigt att utgå från helheten
            i Folkpartiets och Alliansens bostadspolitik. Den har ända sedan
            2006 handlat om att skapa långsiktiga och stabila spelregler som
            ger förutsättningar för byggande. Då handlar det om alla upplåtelseformer.
          </note>
          <note>
            Enligt Folkpartiet och Alliansen är det helt fel att politisera
            en upplåtelseform. Man måste alltid utgå från den enskilda bostadskonsumenten.
            Ska den enskilda bostadskonsumenten ha en valfrihet bygger det
            naturligtvis på att alla typer av upplåtelseformer finns. Det
            är vår skyldighet att skapa förutsättningar för att man kan bygga
            på det sättet. Ingen upplåtelseform har alltså något politiskt
            egenvärde.
          </note>
          <note>
            När det gäller hyresrätten kan vi slå fast det verkar som om
            vi fastnar i den diskussionen att den har sin givna plats, och
            det är en mycket viktig upplåtelseform, inte minst av de anledningar
            som har framförts här och som handlar om flexibilitet och rörlighet
            på arbetsmarknaden och så vidare.
          </note>
          <note>
            Jag vill också passa på att säga att det som Amineh Kakabaveh
            säger om att regeringen på något sätt är ute efter några speciella
            människor är helt felaktigt. Vad regeringen är ute efter är att
            skapa en valfrihet för varje bostadskonsument. Vilken grupp man
            sedan tillhör i samhället är en helt annan historia.
          </note>
          <note>
            Regeringen anser att hyresrätten liksom alla andra upplåtelseformer
            måste utvecklas. En utredning är nu på gång som ska ta reda på
            om det finns ytterligare som ska göras när det gäller hyresrätter
            för att just skapa ett regelverk, inte för att subventionera hyresrätter.
          </note>
          <note>
            Man kan också se att det är viktigt att hålla fast vid denna
            politik. Ser man på det totala byggandet var det naturligtvis
            en svacka 2009 i finanskrisens spår. Men nu är vi tillbaka på
            nivåer som ligger över de nivåer som vi hade tidigare. Det finns
            externa skiftningar. Men det är också någonting som vi får räkna
            med. Det gäller att hålla fast vid dessa spelregler.
          </note>
          <note>
            Jag skulle vilja säga något med anledning av olika typer av diskussioner
            kring hyressättningssystemet och ta upp det som Socialdemokraterna
            tar upp i reservation 1 och som inte har nämnts här tidigare i
            dag. Det handlar om att man vill göra ett tillkännagivande om
            att marknadshyror ska ut ur bilden och att det inte ska diskuteras
            mer.
          </note>
          <note>
            För mig har den frågan aldrig varit inne i bilden. Mig veterligen
            finns det inget parti som har drivit frågan om att man vill införa
            rena marknadshyror i Sverige.
          </note>
          <note>
            Folkpartiet har pläderat för friare hyressättning inom bruksvärdessystemets
            ram. Men vi har dock hela tiden varit mycket tydliga med att säga
            nej till marknadshyror och att det måste finnas skyddsregler mot
            oskäliga hyreshöjningar. Vi har varit överens om att till exempel
            lägesfaktorn ska få ett större genomslag i hyressättningen. Men
            det är inte detsamma som marknadshyror utan det är fortfarande
            inom bruksvärdessystemets ram och speglar hyresgästernas betalningsvilja
            för vissa saker.
          </note>
          <note>
            Detta har genomsyrat alliansregeringens politik under denna period.
            När vi har reformerat hyressättningssystemet har det skett i nära
            samarbete med bostadsmarknadens parter. Man får premiera Hyresgästföreningen,
            Sabo och Fastighetsägarna för att de har samarbetat för hyresrättens
            bästa i detta sammanhang. Regeringen har varit en viktig part
            i detta, och man har skapat ett system som man faktiskt är överens
            om. Då kan vi bara konstatera att det är bra att den frågan är
            på bordet och att vi naturligtvis får se hur det fungerar och
            följa upp det. Jag vet att Vänsterpartiet röstade emot detta.
            Men övriga partier var egentligen för detta system, även om de
            inte riktigt medgav det den gången heller.
          </note>
          <note>
            Det andra förslaget i tillkännagivandet i reservation 1 handlar
            om att man vill ta bort undantaget när det gäller skyddsregeln
            när en hyresgäst har medgivit att man har renoverat på ett visst
            sätt eller att Hyresnämnden har godkänt en åtgärd i ett hyreshus.
            Jag kan tycka att detta innebär att man lite skjuter över målet.
          </note>
          <note>
            Grundregeln är att skyddsregeln finns, och den är ett nödvändigt
            skydd för den enskilda hyresgästen. Utgångspunkten är att man
            ska hindra att det blir oskäliga hyreshöjningar som slår igenom
            vid ett tillfälle. Detta till trots tycker jag att det måste vara
            helt rimligt att detta måste gälla när hyresgästen själv har godkänt
            åtgärden eller fått ett utslag från Hyresnämnden i förtid. Det
            handlar faktiskt om förutsägbarhet i detta sammanhang.
          </note>
          <note>
            Herr talman! Jag ska gå över till reservation 8 som handlar om
            förvärvslagstiftningen. Den rödgröna oppositionen vill återinföra
            förvärvslagstiftningen. Jag kan konstatera att den upphävdes så
            sent som den 1 mars 2010. Det är lite drygt ett år sedan. Det
            kanske är lite svårt att se effekten av vad borttagandet av denna
            lagstiftning har skapat.
          </note>
          <note>
            Det är också viktigt att ta fram det som också har nämnts av
            alla debattörer, nämligen att bostadsförvaltningen skärptes för
            att tillvarata hyresgästernas intressen och att det infördes ökade
            möjligheter att ingripa i ett tidigare skede vid bristande förvaltning.
            Kraven för ett förvaltningsåläggande sänktes till exempel, och
            nya fastighetsägare fick någon typ av prövotid. Under den första
            tiden av byggen hade man alltså ännu lägre trösklar för förvaltningsingripande.
          </note>
          <note>
            Jag kan nog inte se annat än att denna typ av ingripande ändå
            är ett faktiskt ingripande mot ett faktiskt förhållande och betydligt
            mer träffsäkert än den prognos, kan man väl kalla det, som man
            ska göra om man ska jobba efter förvärvslagstiftningen. Vad jag
            minns av diskussionen om förvärvslagstiftningen handlade det mycket
            om en massa skräckexempel, men om man tänker till lite inser man
            att förvärvslagstiftningen gällde då. De hade tillkommit ändå.
            Det var alltså alldeles klart att effektiviteten i förvärvslagstiftningen
            kunde ifrågasättas.
          </note>
          <note>
            Jag kan inte se att det har framkommit några förändringar som
            sammantaget ger att det skulle vara effektivare att ändra på den
            lagstiftning vi har i dag. Att förvärvslagstiftningen är borta
            och att vi har en skärpt bostadsförvaltningslag tror jag alltså
            är en väldigt bra kombination för hyresgästernas bästa.
          </note>
          <note>
            Herr talman! Jag ska tala lite om den kooperativa hyresrätten.
            Det finns en reservation här, som naturligtvis bygger på en motion,
            om att man ska främja den kooperativa hyresrätten och ge ett speciellt
            uppdrag kring den. Jag vill upprepa att upplåtelseformen kooperativ
            hyresrätt säkert är jättebra för den som vill bo på det sättet.
            Detta val styrs dock inte politiskt, utan också det styrs av den
            enskilde bostadskonsumenten. Valfriheten gäller kooperativ hyresrätt
            likaväl som den av Alliansen införda ägarlägenheten. Det är likvärdiga
            villkor som valen ska vara på.
          </note>
          <note>
            Jag vill nog påstå att det inte finns någon bristande information
            och kunskap om den kooperativa hyresrätten. Går man in på de söksidor
            som Boverket och Konsumentverket har satt upp finns det hur mycket
            information som helst om alla upplåtelseformer. Att man då politiskt
            skulle gå in och främja en typ av upplåtelseform känns väldigt
            främmande för mig.
          </note>
          <note>
            Jag har en känsla av och tycker att vi har kommit ganska långt
            i att faktiskt skapa den typ av bostadspolitik som kan hålla över
            tid. Politik handlar om att skapa bra spelregler för en fungerande
            marknad. Det handlar inte om hur stora anslagen är. Det måste
            väl ändå vara den bästa politiken vi kan ha, om vi kan ha ett
            regelverk som inte kräver att vi ingriper med subventioner och
            annat. Det är nämligen mer ett tecken på att vi har regler som
            gör att marknaden inte fungerar.
          </note>
          <note type="speaker">
            Anf. 165 OLA JOHANSSON (C):
          </note>
          <note>
            Herr talman! Bostaden är navet i våra liv det vi kallar hemma!
            Många människor flyttar ofta, andra behåller samma bostad från
            vaggan ända till graven. I bästa fall är hemmet en spegling av
            det liv vi lever och det liv vi skulle vilja leva, oberoende av
            vilken fas av livet man befinner sig i.
          </note>
          <note>
            Den bostad du har ska passa din plånbok, din familjesituation,
            ditt arbete och i bästa fall också dina fritidsintressen. Den
            ska vara lätt att få tag i, lätt att sköta och lätt att göra sig
            av med. Det är det som är hyresrättens fördelar, att den känns
            attraktiv och värdefull. Det är lite grann som ett Kinderägg,
            ni vet ett sådant där man kan bygga ihop någonting av, leka med
            och dessutom äta upp. Det är väldigt bra.
          </note>
          <note>
            Som ni märker hör jag till dem som hellre talar om bostadspolitiken
            i ett sammanhang. Jag tycker att utgångsläget ska vara att man
            ska likställa upplåtelse- och ägandeformer och skapa valfrihet
            genom att skapa en mångfald sådana. De bästa bostäderna och de
            bästa områdena är de där alla upplåtelseformer finns att tillgå
            och där du inte kan särskilja den ena upplåtelseformen från den
            andra.
          </note>
          <note>
            Jag hör också till dem som tycker att det i varje storstad, mellanstor
            stad, tätort och samhälle ska finnas tillgång till hyresrätter.
            De ska dessutom vara tillgängliga på en öppen och legal marknad.
            Behövs det stöd av något slag för att skapa ett sådant utbud,
            en sådan marknad, så ska det ske genom aktiv kommunal planering
            och markpolitik. Det ska ske genom att man till exempel tillåter
            att det byggs tätare i städerna och att det byggs högre hus.
          </note>
          <note>
            De kommunalt ägda bostadsbolagen är förstås ett väldigt viktigt
            redskap för kommunerna i detta sammanhang. Det är viktigt att
            även privata bostadsföretag ges chansen att konkurrera på likvärdiga
            villkor med de kommunala med allmännyttan.
          </note>
          <note>
            Ett annat sätt att åstadkomma byggnation är att erbjuda kreditgarantier
            av olika slag, till exempel riktat till de personer som behöver
            det för att kunna få fatt på en lägenhet eller en bostad. Det
            handlar också om att erbjuda kreditgarantier till de företag som
            vill satsa på byggande där efterfrågan är liten, utanför storstadsregionerna.
          </note>
          <note>
            Vi i Centerpartiet vill självklart se människor av olika bakgrund,
            olika familjesituationer och olika inkomstnivåer bo i hyresrätter
            även i centrala Stockholm, Göteborg och Malmö. När det gäller
            hyresrätter i centrala lägen måste vi dock vara ärliga och erkänna
            att bruksvärdesprincipen kan vara problematisk. För hur gör man
            när en fastighetsägare investerar i sin fastighet för att sänka
            drifts- och energikostnader utan att ha möjlighet att få täckning
            för detta i hyressättningen? Hur gör vi för att undvika att vi
            får en svarthandel med hyresbostäder när hyran inte motsvarar
            marknadsvärdet för en annan bostad, exempelvis en bostadsrätt,
            i centralt läge?
          </note>
          <note>
            Inte nog med att det behövs fler hyresrätter det behövs dessutom
            fler billiga hyresrätter, säger man. Hyresrätten ska vara attraktiv.
            Det är huvudsakligen byggbranschen själv och byggfacken som borde
            ta ansvar för att man får en sådan utveckling. En stor del av
            byggkostnaderna är dessutom skatter. Brist på konkurrens i branschen
            är en annan orsak till att hyrorna i nyproducerade bostäder blir
            höga.
          </note>
          <note>
            Vi har i olika anföranden hört talas om att fastighetsägarna
            är kortsiktiga och giriga. Vi har hört tal om hyresslaveri. Jag
            anser inte att det är ett sätt att stärka hyresrätten att tala
            så. Det är inte rätt att skrämma folk med företeelser på bostadsmarknaden
            som knappt förekommer, och är det så att de förekommer är det
            heller inte så att de förslag vi hör ifrån S, V och MP är någon
            verksam medicin mot dem.
          </note>
          <note>
            Vi menar att subventioner leder till att det byggs mindre och
            att byggandet då inte alltid motsvarar det behov som finns. Vi
            menar att subventioner snarare driver än pressar kostnader.
          </note>
          <note>
            Skatterna är ett annat styrmedel. Fastighetsägarna, allmännyttan
            och Hyresgästföreningen har gemensamt fört fram förslag på hur
            de vill göra för att stärka hyresrättens ställning. Jag anser
            att regeringen borde ta detta till sig och väga frågan om till
            exempel moms på hyran, införande av skattefria underhållsfonder
            och borttagande av fastighetsavgiften för hyresrätter utifrån
            principen att inte subventionera utan sträva efter största möjliga
            likställdhet mellan olika upplåtelseformer.
          </note>
          <note>
            Många olika skäl har framförts till varför hyresrätter är viktiga.
            Ett ytterligare skäl till att det ska finnas tillgång till bostäder
            är att det ger tillväxt och främjar företagarna och deras utveckling.
            Ett företag som är nyetablerat på en ort och växer behöver naturligtvis
            rekrytera personal. De behöver i sin tur förskoleplatser, bra
            kollektivtrafik och tillgång till en bostad för att kunna tacka
            ja till ett sådant jobberbjudande, bryta upp bopålarna och våga
            flytta. Hyresrätten är då bra i avvaktan på att man kanske hittar
            en annan bostad någon annanstans som passar familjen bättre, när
            den väl flyttar efter.
          </note>
          <note>
            Dagens debatt handlar som vi har sagt specifikt om hyresrättens
            villkor. Det är en viktig fråga för Centerpartiet. Det är angeläget
            att vi stärker hyresrättens ställning, och jag tror att det bästa
            sättet att stärka hyresrättens ställning är just att tillåta varierade
            upplåtelseformer i ett och samma bestånd. Därför ser jag fram
            emot regeringens utlovade utredning om hyresrätten.
          </note>
          <note>
            Jag välkomnar möjligheten att nyproducera ägarlägenheter, och
            på sikt ser jag fram emot att det läggs fram ett förslag om att
            man ska kunna skapa sådana lägenheter i befintligt bestånd. Jag
            beklagar verkligen de signaler som vi får från regeringshåll som
            antyder att direktiven till utredningen om ägarlägenheter kan
            försenas på grund av resursbrist, vilket i sin tur är en följd
            av tidigare fattade beslut här i riksdagen om neddragningar inom
            Regeringskansliet.
          </note>
          <note>
            Att vi nu har höjt grundavdraget på intäkter från uthyrning av
            del av sin bostad betyder att det blir enklare för studenter att
            få tag på en bostad. Om det blev helt skattefritt, som Centerpartiet
            har fört fram tidigare, att hyra ut delar av bostaden skulle ännu
            fler möjligheter skapas till bostäder för ungdomar.
          </note>
          <note>
            Jag välkomnar ett förslag från regeringshåll om möjlighet att
            göra till- och frånval i hyreslägenhet så att bostandarden kan
            anpassas till både behov och plånbok. En sådan förändring betyder
            att hyresgästens inflytande och ansvar för den egna bostaden kan
            öka.
          </note>
          <note>
            Det går inte att komma ifrån att den som har ansvaret för hela
            fastigheten, skötsel, miljö och energiåtgärder, är fastighetsägaren.
            Det är det som hyresgästen ersätter fastighetsägaren för genom
            att betala hyra. Men det medför skyldigheter.
          </note>
          <note>
            Slutligen, herr talman, är det framför allt de ungas situation
            på bostadsmarknaden som vi behöver lyfta fram. Finns det en brist
            på bostäder är det främst de drygt 200 000 ungdomar mellan 20
            och 27 år som behöver en bostad som drabbas. Ingen för deras talan.
            Bostäder med enklare standard, möjlighet för till- och frånval,
            möjlighet att hyra ut del av sin bostad, fler upplåtelseformer
            som ägarlägenheter och kooperativa hyresrätter ökar alla utbudet
            och tillgången på bostäder.
          </note>
          <note>
            Rätten att skaffa en bostad innebär att man har ett ansvar som
            följer av att man också får ett inflytande. Rätten att flytta
            och att välja att bo kvar när levnadsförhållandena förändras är
            viktig för oss i Centerpartiet.
          </note>
          <note>
            Sverige har en tradition av stark lagstiftning och starka parter
            som bevakar olika intressen. Den svenska modellen är bra så länge
            den inte leder till ett nytt utanförskap, så länge den inte utestänger
            människor från bostadsmarknaden, hindrar rörligheten, fördröjer
            upprustningen av äldre bostäder och fördyrar nybyggnation av bostäder,
            hyresrätter.
          </note>
          <note type="speaker">
            Anf. 166 KATARINA KÖHLER (S) replik:
          </note>
          <note>
            Herr talman! När Ola Johansson säger att man värnar hyresrätten
            och att hyresrätten ska få upprättelse undrar jag: Hur ska ni
            få människor runt om i landet att tro på det? Hur ska de kunna
            lita på det ni säger? Ni är ju inte överens i dessa frågor inom
            regeringspartierna. Ni tycker olika i olika partier. Ni missgynnar
            konsekvent de boende i hyreslägenheter på många sätt. Först och
            främst är byggandet av hyreslägenheter på en bottennivå.
          </note>
          <note>
            Ni pratar om att byggandet har ökat mycket. År 2010 tror jag
            att ni använder som mått och säger att det aldrig byggts så mycket
            eller på väldigt länge. Ja, då var det från en mycket låg nivå,
            från en bottennivå. Minskningen av byggandet av sådana bostäder
            startade redan 2007, ganska långt innan finanskrisen kom. Varför
            skulle människor lita på er?
          </note>
          <note>
            Dessutom undantar ni, som jag har sagt tidigare, möjligheterna
            för ROT-avdrag när det gäller flerfamiljshus.
          </note>
          <note>
            Jag undrar bara: Vad ska ni göra för att människor ska tro på
            er och för att återskapa spelregler för en fungerande marknad?
            Säg det till dem som inte har någonstans att bo, som inte kan
            flytta när de har fått ett nytt jobb eller som inte kan börja
            sin drömutbildning därför att det inte finns boende.
          </note>
          <note type="speaker">
            Anf. 167 OLA JOHANSSON (C) replik:
          </note>
          <note>
            Herr talman! Katarina Köhler inleder med att fråga hur vi ska
            kunna övertyga människor om att vi tror på hyresrätten. Man gör
            inte det genom att föra den typen av argumentation som vi har
            hört från talarstolen både från dig, Katarina, och från dina kamrater
            i Vänsterpartiet och Miljöpartiet. Man pratar om fastighetsägare
            som är giriga och om hyresslaveri. Det är inte att skapa den positiva
            bild av hyresrätten som jag vet ändå finns.
          </note>
          <note>
            Jag är helt övertygad jag talar av egen erfarenhet om att vi
            genom en aktiv kommunal planering med överenskommelser med fastighetsägare
            kan skapa den utveckling som gör att det byggs även hyresrätter.
            Jag kommer själv från en kommun som växer snabbt och där bristen
            på bostäder är stor. Det påstås att vi har 8 000 i bostadskön.
            Det stämmer nog inte; det kanske är 1 5002 000. Men vi åstadkommer
            ändå ett bostadsbyggande där vi bygger 30 procent hyresrätter.
            Det är inte möjligt i många socialdemokratiskt styrda kommuner.
          </note>
          <note>
            Med den bilden med mig vet jag att det är möjligt. Jag vet att
            det är möjligt utan statliga subventioner. Det är det som är ert
            förslag skattekollektivet ska stå för bostadsbyggandet. Om man
            säger att det är politiker som bygger bostäder och inte marknaden,
            om man säger att det inte är marknaden och bostadsföretagen som
            bygger hyresrätterna, vem är det då som gör det?
          </note>
          <note>
            Katarina nämnde också ROT-avdraget. Anti Avsan var inne på det
            och berättade att ROT-avdraget är ett sätt att få bort svarta
            hantverkare från en marknad och att dessutom skapa arbeten i en
            tid när det är ont om jobb. Det är en annan typ av åtgärd än det
            som ni föreslår när ni talar om ROT-avdrag.
          </note>
          <note type="speaker">
            Anf. 168 KATARINA KÖHLER (S) replik:
          </note>
          <note>
            Herr talman! Jag vill betona att jag inte talat om vare sig hyresslaveri
            eller fastighetsägare som är gangstrar eller giriga eller vad
            det är, men det finns några som är det. Jag menar att den förändrade
            lagstiftningen inte på något sätt gör det svårare för dem, utan
            tvärtom blir det enklare. Det känns inte alls bra.
          </note>
          <note>
            Vi pratar om bostadsbyggande och kopplar in andra politikområden,
            för samhället är en helhet. Vi investerar i så fall i stöd för
            att bygga hyresrätter. Vi ser det som en investering, och vi kan
            samtidigt skapa arbetstillfällen. Jag tycker att det går alldeles
            utmärkt att prata om dessa båda politikområden samtidigt därför
            att det hänger ihop. När vi investerar får vi ut någonting av
            det.
          </note>
          <note>
            Jag menar att jag som hyresgäst inte har vunnit någonting på
            att man tog bort förvärvslagen och i stället skärpte bostadsförvaltningslagen.
            Om jag har haft oturen att bo i ett hus som har varit illa skött
            under många år och jag får en ny ägare till fastigheten, och hyresnämnden
            åtta finns det i landet har tre år på sig att pröva fastighetsägaren
            så lever jag som hyresgäst ändå i värsta fall i en dålig boendemiljö.
            Hade vi haft kvar förvärvslagen och skärpt den hade man kunnat
            stämma i bäcken före ett köp.
          </note>
          <note type="speaker">
            Anf. 169 OLA JOHANSSON (C) replik:
          </note>
          <note>
            Herr talman! Om det är förvärvslagen du, Katarina Köhler, talar
            om skulle jag vilja veta nu har du inte möjlighet att svara mig
            på vilket sätt den fungerade tidigare när det innebär att den
            juridiska person som förvärvar en fastighet lätt kan byta ägarbild.
            Plötsligt finns det andra ägare som har ett annat syfte med sitt
            ägande. Hur väl fungerade det när det krävde ett kommunalt initiativ
            med en kommunal beslutsprocess för att komma fram till att hyresnämnden
            skulle pröva ärendet?
          </note>
          <note>
            Det skulle vara intressant att se först huruvida den nya lagen
            är bättre än den andra innan vi diskuterar vad som har varit en
            bra eller en dålig åtgärd. Jag trodde inte på den tidigare förvärvslagen.
          </note>
          <note type="speaker">
            Anf. 170 OTTO VON ARNOLD (KD):
          </note>
          <note>
            Herr talman! Det har varit en intressant debatt där vi ser två
            klara skiljelinjer. I den ena håller oppositionen fast vid en
            gammaldags politik, en ineffektiv politik, en inte speciellt människovänlig
            politik. Sedan har vi Alliansen, som vill se långsiktiga villkor
            och som vill ha en välfungerande hyresmarknad, en opolitiserad
            hyresmarknad. Det är upp till svenska folket att välja. Vad vill
            man ha?
          </note>
          <note>
            Hyresrätten är en viktig del av boendet. Ungefär 43 procent av
            de 4,4 miljoner bostäderna är hyresrätter. Hyresrätten har en
            viktig funktion, har vi hört i dag. Den ska vara billig och lätt
            att komma åt. Det är oftast i början av yrkeslivet som man har
            användning för en hyresrätt, även om man kan fortsätta med en
            sådan längre fram. Men den skapar en flexibilitet när man vill
            komma åt ett boende och behöver flytta till en annan ort. Så är
            tanken.
          </note>
          <note>
            Samtidigt ser vi att hyreslagstiftningen precis som arrendelagstiftningen
            har en social funktion. Den är viktig och är något som vi vill
            behålla. Det är för att skydda den svagare parten, hyresgästen,
            mot en eventuellt starkare part, hyresvärden. Det handlar om bra
            balans och finns i många andra lagstiftningar.
          </note>
          <note>
            Däremot kan man säga att vi har byggt upp en lagstiftning kring
            hyresrätten som är svåröverblickbar och skapar en hel del snedvridningar
            på den marknad som vi har. Det är därför viktigt att börja diskutera
            hur vi kan återskapa intresset för hyresrätten och hitta en balans
            mellan de olika boendeformerna. Den eminenta bostadsministern
            Stefan Attefall vill tillsätta en utredning om hur man kan utveckla
            hyresrätten.
          </note>
          <note>
            Det pågår mycket arbete inom Regeringskansliet för att förbättra,
            skapa rättvisare villkor och hitta flexiblare boendeformer och
            långsiktiga former där hyresgästernas ställning stärks så att
            man kan välja sitt boende. Det besvarar många av de motioner som
            finns.
          </note>
          <note>
            Oppositionen har under många år politiserat boendet. Man har
            sett det har framkommit i många fall boendet som en social rättighet
            som marknaden ska tillhandahålla till låga kostnader. Man vill
            alltså styra hur människor ska bo. Samtidigt vill man subventionera
            på en näst intill oligopolistisk marknad, som inte fungerar speciellt
            bra. Det har lett till höga produktionskostnader och klara utbudsbegränsningar.
          </note>
          <note>
            Politiken har lagt sig i väldigt mycket. Vi kristdemokrater,
            som är politikens gränsriddare, vill se till att bostadspolitiken
            är långsiktig. Den kan förenklas och förbättras och ska ge ett
            stabilare och ökande byggande i Sverige.
          </note>
          <note>
            Låt mig gå in på de olika delarna. Vi kan först se på hyressättningen.
            Som har nämnts har vi fått en trepartsöverenskommelse mellan Hyresgästföreningen,
            Fastighetsägarna och allmännyttan. Den lägger grunden för att
            få en rättvisare fördelning av hyreskostnaderna.
          </note>
          <note>
            Vi vill inte ha marknadshyror. Däremot tror vi på en ökad flexibilitet
            inom bruksvärdessystemet, där attraktiva områden kan ha ett högre
            värde. Det ger också möjlighet att få en rättvisare fördelning.
            I dag har vi haft subventioner där de attraktiva områdena har
            blivit subventionerade av mindre attraktiva. Man kan göra som
            man har gjort i Malmö, där man har haft ett antal kriterier för
            att värdera sin hyresrätt och då får en ökad rättvisa.
          </note>
          <note>
            Det är också viktigt, herr talman, att vid ombyggnad få in ett
            hyresgästinflytande. Det är viktigt att man kan ge ansvar till
            hyresgästerna, och man kan ge dem kunskap, så kan de också få
            underhålla en del själva. Men det kräver en avtalsmässig form,
            och det är på gång på flera olika ställen och har påbörjats med
            framgång.
          </note>
          <note>
            Andrahandsuthyrning är ett sätt att öka tillgängligheten. Stora
            delar av vårt bostadsbestånd är dåligt utnyttjat. Kvadratmeterytan
            per person är ganska hög. Det finns säkert med de stimulanser
            som vi förhoppningsvis kommer att fortsätta med till andrahandsuthyrare
            möjlighet att hyra ut en del av sin bostad. Här kommer också ROT-avdraget
            in för att hjälpa till lite grann vid ombyggnad.
          </note>
          <note>
            Vid nyproduktion, speciellt i attraktiva områden, bör man nog
            titta över vilka principer som ska gälla. Jag menar givetvis inte
            att vi ska införa marknadshyror, men vi ska öka flexibiliteten
            för att stimulera till ett ökat byggande. Det tror jag är en möjlighet.
          </note>
          <note>
            Sedan måste jag komma in lite grann på det Katarina Köhler sade
            om de dåligt skötta hyreshusen. Det är beklagligt att sådana finns.
            Problemet med den gamla förvärvslagen var att den inte fungerade
            speciellt bra. Den var omständlig och användes i ganska få fall.
          </note>
          <note>
            Nu har vi ändrat så att man kan gå in tidigt och ha ögonen på
            hyresvärdarna. Om de inte fungerar finns det två nivåer för förvaltning.
            Det är en ganska ny lagstiftning. Låt oss testa detta till positiv
            framgång.
          </note>
          <note>
            Jag gillar hyresrätten. Jag gillar också den kooperativa hyresrätten,
            bostadsrätten och ägarlägenheter både i befintligt bestånd och
            i nyproduktion. Som Ola Johansson framhöll är det viktigt att
            vi får möjlighet att införa det även i befintligt bestånd. Det
            saknar vi än så länge, men vi hoppas att Regeringskansliet kan
            få lite fart och genomföra detta. Tyvärr kan man väl lite grann
            skylla på oppositionen, eftersom de har dragit ned på resurserna
            till Regeringskansliet.
          </note>
          <note>
            De här olika formerna ska inte politiseras. De har alla sina
            för- och nackdelar. Med den information som finns på marknaden
            och som finns på hemsidor hos Boverket och andra kan man välja
            sin boendeform. Politikerna ska inte bestämma den. Det är upp
            till var och en att skaffa sig den fullgoda information som finns
            på marknaden. Vi ska här i riksdagen lägga ut en långsiktig politik.
            Kommunerna ska tillämpa den och anpassa den till sina lokala marknader.
          </note>
          <note>
            Jag yrkar avslag på samtliga reservationer och bifall till utskottets
            förslag.
          </note>
          <note>
            Överläggningen var härmed avslutad.
          </note>
          <note>
            14 § Väg-, fordons- och trafikfrågor
          </note>
          <note>
            Föredrogs
          </note>
          <note type="speaker">
            Anf. 171 OLA JOHANSSON (C):
          </note>
          <note>
            Herr talman! I betänkandet TU12, Väg-, fordons- och trafikfrågor
            , behandlas motioner och yrkanden om förnybara drivmedel, åtgärder
            inom taxibranschen, fordonsbesiktning, registreringsskyltar, digitala
            färdskrivare, övergivna fordon och parkeringsfrågor.
          </note>
          <note>
            Många för fram förslag om olika miljöåtgärder inom trafikområdet.
          </note>
          <note>
            Utskottet betonar i betänkandet att omställningen till ett långsiktigt
            hållbart transportsystem är en av de största utmaningarna inom
            transportpolitiken. En rad strategiska insatser har gjorts, och
            ytterligare betydelsefulla åtgärder har aviserats.
          </note>
          <note>
            Rörande riksdagens tidigare tillkännagivande om att regeringen
            borde se över de konsekvenser som lagen om skyldighet att tillhandahålla
            förnybara drivmedel har för mindre tankställen i glesbygd ser
            utskottet med tillfredsställelse på att regeringen meddelat sin
            avsikt att inom en snar framtid återkomma till riksdagen med förslag
            som innebär att dispenserna från pumplagens sista steg ska permanentas.
          </note>
          <note>
            När det gäller taxitrafiken betonar utskottet att en sund konkurrens
            ska råda inom taxinäringen. Utskottet konstaterar att ett införande
            av redovisningscentraler för taxinäringen skulle kunna vara en
            verksam åtgärd för att främja taxibranschens utveckling. Därför
            utgår utskottet från att regeringen skyndsamt bereder de aktuella
            taxifrågorna och återkommer till riksdagen med sin bedömning.
          </note>
          <note>
            Med hänvisning till sina ställningstaganden och pågående beredningsarbeten
            avstyrker utskottet samtliga 47 motionsyrkanden från den allmänna
            motionstiden. Det finns 14 reservationer i betänkandet, vilket
            utskottet här överlämnar till riksdagen för debatt och ställningstagande.
          </note>
          <note type="speaker">
            Anf. 172 LEIF PETTERSSON (S):
          </note>
          <note>
            Herr talman! Vi ska nu, precis som Ola Johansson sade, diskutera
            en rad frågor som berör väg-, fordons- och trafikfrågor. Det rör
            sig om frågor inom ett brett spektrum. Debatten riskerar därför
            att bli ganska ostrukturerad. Den kommer i varje fall att handla
            om många olika saker. Jag tänker uppehålla mig vid de punkter
            där vi yrkar bifall till olika reservationer. Det innebär inte
            att jag inte står bakom alla reservationer som vi har lagt fram,
            men för tids vinnande gör jag på detta sätt.
          </note>
          <note>
            Det första som måste konstateras är att vi nu har en regering
            och en riksdagsmajoritet som är tömd på idéer för framtiden. Det
            visas inte minst när vi nu ska debattera några frågor som är ganska
            enkla men som skulle innebära stora positiva förändringar för
            dem som är berörda, om bara majoriteten för ett ögonblick orkade
            lyfta blicken. I stället är man fixerad vid jobbskatteavdrag och
            andra skattesänkningar som helt tar bort möjligheten att vidta
            åtgärder ens i de enklaste frågor.
          </note>
          <note>
            Finansdepartementet styr hela den högerledda regeringen och riksdagsmajoriteten.
            Jag ska ge några exempel. Det handlar om tömningscentraler för
            taxi som skulle inbringa ca 1 miljard till statskassan ingen åtgärd.
            Det handlar om åtgärder som skulle underlätta livet i glesbygd
            genom att bilbesiktningen skulle kunna ske närmare hemmet och
            skyltning för att det lokala näringslivet ska utvecklas ingen
            åtgärd. Det handlar om initiativ som innebär att snöskotern ges
            bättre förutsättningar, inte minst inom besöksnäringen ingen åtgärd.
            Det handlar om en enkel översyn av digitala färdskrivare för att
            förbättra konkurrenssituationen för seriösa åkare ingen åtgärd.
          </note>
          <note>
            Herr talman! Detta är inte bra. Jag hoppas att majoriteten tänker
            om och kastar loss från fixeringen vid skattesänkningar.
          </note>
          <note>
            Det första som jag tänker beröra lite mer är tömningscentraler
            för taxi. Vi har fyra motioner där man kräver åtgärder inom detta
            område. Det är tre socialdemokratiska motioner och en motion från
            centerpartisten Staffan Danielsson. Vi har alltså ett blocköverskridande
            krav som ratas. För mig är det obegripligt att utskottsmajoriteten
            inte backar upp de här förslagen. Taxibranschen har i en uppvaktning
            av trafikutskottet uttryckt sitt sedan länge kända krav på att
            tömningscentraler ska vara obligatoriskt. Jag förstår taxibranschen.
            Det de strävar efter är att konkurrens på lika villkor ska kunna
            ske. Svartåkare och fifflare ska ges så lite utrymme som möjligt.
            De seriösa taxiåkarna har inget emot den här åtgärden. De skulle
            tvärtom hälsa det här förslaget med tillfredsställelse. Det ger
            dessutom, lågt räknat, 1 miljard i ökade intäkter till staten.
            Det kan aldrig vara fel att se till att de skatter som beslutats
            av denna kammare verkligen också betalas. Jag vill i det här sammanhanget
            också peka på att Skatteverket i en skrivelse från november förra
            året stöder förslaget. Inte minst det borde väl få en ansvarskännande
            majoritet att agera.
          </note>
          <note>
            I debatten har framförts att detta skulle kosta stora pengar
            för varje taxibil. Summor på 100 000 har nämnts av finansministern.
            Vi kan konstatera att han i det här fallet har räknat fel. Det
            är summor helt tagna ur luften. När taxibranschen senast besökte
            vårt utskott kom den här frågan upp. Beskedet vi då fick var att
            det skulle kosta ungefär 2 500 per taxibil. Jag har också vid
            ett flertal tillfällen diskuterat denna fråga med taxichaufförer
            som jag har åkt med. Samtliga har uttryckt sin förvåning över
            att detta inte redan är praxis. Taxibranschen är för. Skatteverket
            är för. Vi inom oppositionen är för. Det är bara regeringen och
            majoriteten i den här riksdagen som är emot.
          </note>
          <note>
            I majoritetstexten gömmer man sig bakom en utredning som är ute
            på remiss. Jag vet inte vad som är riktigt, men taxiföreningen
            påstod i alla fall vid sin uppvaktning av utskottet att den här
            utredningen inte är relevant i den här frågan. Det beredningsarbete
            som sägs pågå i Regeringskansliet skulle behöva att en majoritet
            i riksdagen gav till känna att någonting måste göras i denna fråga.
            Jag uppmanar er att tänka om och agera nu. Därför yrkar jag bifall
            till reservation nr 1.
          </note>
          <note>
            Herr talman! Det finns i detta betänkande några frågor som berör
            politiken utifrån perspektivet att hela Sverige ska leva. Det
            är bilbesiktningens reglering och frågor om vägskyltning.
          </note>
          <note>
            Den avreglering av bilbesiktningen som genomfördes för en tid
            sedan gjordes utan att någon som helst hänsyn togs till situationen
            på landsbygd och i glesbygd. Vi kan redan nu se att de kraftigt
            ökade priserna för besiktning som befarades har blivit verklighet.
            Om man dessutom tvingas åka långa sträckor för att besiktiga sitt
            fordon höjer det kostnaden på ett påtagligt sätt för den enskilde.
            Vi menar att staten måste ta ett ansvar för att avståndet till
            närmaste bilbesiktning ska bli rimligt, detta för att bilbesiktningen
            ska fungera i hela landet. Risken är stor att vi annars får många
            obesiktigade och därmed farliga fordon på våra vägar.
          </note>
          <note>
            Besiktningsverksamhet är myndighetsutövning, och sådan verksamhet
            menar vi ska inte konkurrensutsättas. Myndighetsutövning måste
            man kunna lita på. Det kan inte vara så att vinsten för enskilda
            företag ska ställas mot säkerhet, som faktiskt görs i detta fall.
          </note>
          <note>
            Den självklara slutsatsen för vår del blir att en utvärdering
            av hela denna verksamhet bör göras. Då bör även möjligheten att
            dra tillbaka hela denna misslyckade reform undersökas.
          </note>
          <note>
            Så till frågan om regelverket för skyltning. Det borde vara möjligt
            att tillämpa de regler som finns på detta område mer flexibelt.
            I glesbygd är det ofta långt mellan näringsidkare och serviceställen.
            Många av dessa är för sin överlevnad beroende av förbipasserande
            och turister. Trafikverket borde därför tillsammans med kommuner
            och lokala näringsidkare komma överens om en mer flexibel tillämpning
            av skyltanvisningarna så att man på det här sättet kan stödja
            utveckling i glesbygd. Det kan inte vara någon stor fråga för
            myndigheterna, men det är en mycket viktig fråga för företagen.
            Jag vill med det här yrka bifall till reservationerna 4 och 9.
          </note>
          <note>
            Herr talman! Jag har vid ett antal tillfällen försökt få till
            stånd en diskussion om snöskoterpolitik i den här kammaren. Jag
            gläds nu eftersom vi i det här betänkandet har två motioner som
            tar upp just det här ämnet. Särskilt glädjande är det att motionerna
            kommer från bägge blocken i riksdagen.
          </note>
          <note>
            Det finns många frågor som förtjänar att uppmärksammas när det
            gäller snöskotern. Den första och viktigaste är snöskoterns attraktionskraft
            på alla som någon gång har provat att köra detta fordon. Det är
            lätt att inse att man med en snöskoter kan få en upplevelse av
            naturen som annars bara är några få förunnad. Snöskotern är både
            som arbetsfordon, för bland annat renskötsel och skogsbruk, och
            som rekreation mycket värdefull för det svenska samhället.
          </note>
          <note>
            Besöksnäringen drar årligen in stora belopp knutet till användningen
            av just snöskotern, något som skulle kunna utvecklas mycket mer.
            Det är därför minst sagt beklagligt att regering och riksdagsmajoritet
            är så ljumt intresserade av snöskoterns möjligheter.
          </note>
          <note>
            Från regeringens sida gömmer man sig bakom Nationella Snöskoterrådet
            som bara är ett råd, precis som namnet säger. Visserligen är alla
            intressenter som berörs av frågorna med runt bordet men utan mandat
            att föreslå politiska åtgärder som förändringar i regelverk eller
            andra viktiga frågor. Det är därför av yttersta vikt att behandlingen
            av dessa två motioner nu blir välvillig, menar jag.
          </note>
          <note>
            Frågan om finansiering av skoterleder är den kanske enskilt viktigaste
            frågan för den framtida utvecklingen av branschen. Säkra och turistvänliga
            leder ger möjlighet till en utveckling av besöksnäringen som annars
            riskerar att gå förlorad. Genom bra leder stimuleras dessutom
            skoterförarna att använda lederna, vilket leder till att skador
            på bland annat mark och skogsplanteringar kan begränsas till ett
            minimum samt att säkerheten främjas.
          </note>
          <note>
            Jag anser att användarna av snöskoter på ett eller annat sätt
            själva måste vara med och finansiera huvudparten av dessa leder.
            Det är inte rimligt att det i framtiden är kommunerna eller staten
            som via bidrag till snöskoterklubbar finansierar denna verksamhet.
            Detta bör regeringen skyndsamt utreda.
          </note>
          <note>
            Jag vill också i detta sammanhang peka på säkerheten. Alltför
            många olyckor med snöskoter inblandade sker. Varje år omkommer
            dessutom flera människor i snöskoterolyckor. Ofta finns alkohol
            med i bilden. Säkerheten vid leder över vattendrag och andra olycksorsaker
            kan åtgärdas genom att den nationella snöskoterpolitiken stärks.
            Jag vill därför yrka bifall till reservation 10.
          </note>
          <note>
            Herr talman! I betänkandet tas också problemen med de digitala
            färdskrivarna upp. Via en motion från Monica Green har denna fråga
            kommit på utskottets bord. De digitala färdskrivare som var tänkta
            att förbättra konkurrenssituationen för den seriösa åkerinäringen
            har tyvärr visat sig ge motsatt effekt i vissa fall, detta på
            grund av att tekniken inte är fulländad. En rad felkällor har
            kunnat påvisas i färdskrivarnas funktion.
          </note>
          <note>
            Det är därför av största vikt att en översyn av hur de digitala
            färdskrivarna fungerar kommer till stånd snarast. Jag kan för
            min del inte på denna punkt förstå utskottsmajoritetens njugghet.
            Låt oss tillsammans se över denna fråga för en bättre fungerade
            konkurrens mellan seriösa åkare!
          </note>
          <note>
            Jag yrkar bifall till reservation 13 och hoppas att utskottsmajoriteten
            kan komma till samma slutsats. Sammanfattningsvis yrkar jag bifall
            till reservationerna 1, 4, 9, 10 och 13.
          </note>
          <note>
            (Applåder)
          </note>
          <note type="speaker">
            Anf. 173 STINA BERGSTRÖM (MP):
          </note>
          <note>
            Herr talman! Jag vill börja med att yrka bifall till reservationerna
            2 och 3 i det här betänkandet. Och även om det finns andra reservationer
            i betänkandet som MP ställer sig bakom om och som också är viktiga
            frågor tänker jag ändå ägna mitt anförande åt just dessa reservationer.
            Jag tänker nu förklara varför.
          </note>
          <note>
            Ett långsiktigt hållbart transportsystem är en av de största
            utmaningarna inom transportpolitiken . Så står det i sammanfattningen
            i betänkandet som Ola Johansson precis läste upp för oss. Det
            står vidare att en rad strategiska insatser har gjorts och att
            ytterligare betydelsefulla åtgärder aviserats.
          </note>
          <note>
            Vilka åtgärder, kan man fråga sig. Läser man vidare är det första
            som utskottsmajoriteten väljer att lyfta fram detta: att glesbygdens
            folk inte ska få tillgång till förnybara drivmedel. Utskottet
            ser med tillfredställelse fram emot att dispenserna från pumplagens
            sista steg ska permanentas, det vill säga att de mindre mackarna
            som ofta ligger i gles- och landsbygd inte ska behöva sälja förnybara
            drivmedel.
          </note>
          <note>
            Själv landsbygdsbo och beroende av bilen kan jag inte låta bli
            att ställa frågan: Vad är det för långsiktighet i det här? Varför
            ska inte de som bor i glesbygd kunna tanka förnybart i framtiden?
            Vad ska de stoppa i sina tankar när oljan sinar eller blir så
            dyr att de inte har råd att tanka bensin eller diesel? Är det
            egentligen inte gles- och landsbygdsborna som i första hand borde
            få tillgång till de alternativa drivmedlen, vi som verkligen är
            beroende av bilen på ett helt annat sätt än de som bor i städerna.
          </note>
          <note>
            Herr talman! För många år sedan köpte jag en etanolbil. Folk
            tyckte att jag var lite knasig, för jag hade åtta mil till macken
            när jag skulle åka och tanka med mina dunkar som jag fick ta med
            mig. Så kom pumplagen, och jag fick hälften så långt till en etanolpump.
            Jag fick även sällskap, för det var många som köpte etanolbilar
            runt om i bygden.
          </note>
          <note>
            Etanol var då det klimatsmartaste alternativet. I dag finns det
            bättre alternativ. Åtskilliga forskarrapporter, Gröna bilister
            samt andra seriösa aktörer har kommit fram till att biogas är
            det bästa bränslet jämfört med dagens alternativ. Klimateffekten
            av att byta bensin och diesel mot biogas är överlägsen. Om framställning
            av biogas använder gödsel, avloppsvatten och andra organiska substanser
            som annars läcker växthusgaser till atmosfären blir klimatnyttan
            dubbelt positiv. Dessutom kan biogastekniken underlätta för att
            skapa ett ekologiskt hållbart kretslopp av växtnäring.
          </note>
          <note>
            Biogas är det enda fordonsdrivmedel som har klarat svanmärkningens
            alla kriterier i dag. Även om klimathotet är den stora ödesfrågan
            är det för Miljöpartiet inte acceptabelt att framställningen av
            förnybara drivmedel ökar hälsoriskerna, bidrar till vattenbrist
            eller tränger undan matproduktion och viktiga biotoper. Det är
            också viktigt att bränslet är framtaget under bra sociala och
            arbetsmässiga förhållanden. Det är detta som svanmärkningen handlar
            om, och i dag är det som sagt bara biogasen som uppfyller alla
            dessa kriterier.
          </note>
          <note>
            Råvara för biogasutvinning finns spridd över hela jordklotet.
            En övergång till biogas kan därmed minska länders sårbarhet. Vi
            blir inte längre beroende av de få länder som har oljefyndigheter,
            litium till elbilsbatterier eller andra råvaror som transportsystemen
            förutsätter. Utifrån statsfinansiell synvinkel vore det en välgärning
            om dyr oljeimport kan ersättas med inhemsk produktion av bränsle.
          </note>
          <note>
            Över hälften av den biogas som utvinns i Sverige används för
            uppvärmning. Ca 15 procent gör ingen nytta alls utan facklas bort.
            Endast en fjärdedel av biogasproduktionen används där den gör
            störst klimatnytta, det vill säga för att ersätta fossila fordonsdrivmedel.
          </note>
          <note>
            Herr talman! Detta är bakgrunden till att Miljöpartiet i höstas
            lämnade in en motion om en långsiktig biogasstrategi. I den finns
            17 konkreta förslag till åtgärder. Två av de förslagen ska vi
            debattera om i dag.
          </note>
          <note>
            Det ena förslaget handlar om pumplagen. Som vi alla vet beslutades
            den 2005 av en rödgrön riksdagsmajoritet. Huvudsyftet med lagens
            införande var att bryta det näst intill totala oljeberoendet inom
            personbilstrafiken i Sverige.
          </note>
          <note>
            Ett enigt trafikutskott gjorde våren 2010 ett tillkännagivande
            om att regeringen behövde utvärdera pumplagen och återkomma med
            förslag till förbättringar.
          </note>
          <note>
            I den utvärdering trafikutskottet gjorde på eget initiativ tillsammans
            med riksdagens utredningstjänst konstaterades det att pumplagen
            hittills inte kan sägas vara orsak till den så kallade mackdöden.
            Den nedläggning som skett i glesbygd är en följd av de strukturrationaliseringar
            bensinbranschen i likhet med andra branscher håller på att genomföra.
          </note>
          <note>
            Den genomförda utvärderingen visar också att det bidrag på 150
            miljoner per år för delar av merkostnad för installation av pump
            till de fossilfria drivmedlen inte har fungerat teknikneutralt.
            Etanolpumpar dominerar stort bland de alternativ till fossila
            bränslen som har etablerats sedan pumplagens tillkomst. Pumplagen,
            som var tänkt att vara teknikneutral, har med andra ord i praktiken
            lett till att det i stor utsträckning har investerats i E85-pumpar,
            medan få investeringar har gjorts i biogaspumpar. Vi har tillsammans
            med Socialdemokraterna och Vänsterpartiet i våra budgetmotioner
            föreslagit ett stöd för fler tankställen för biogas.
          </note>
          <note>
            Vi vill också revidera pumplagen. Men i stället för att, som
            regeringen, backa och bara ge landsbygdens folk tillgång till
            fossila bränslen vill vi att svanmärkta fordonsdrivmedel ska finnas
            tillgängliga i samtliga svenska kommuner inom en snar framtid.
          </note>
          <note>
            Vi har en gemensam reservation om detta, reservation nr 2, som
            jag startade med att yrka bifall till, därför att tillgång till
            förnybara drivmedel är en viktig fråga, inte bara för städernas
            invånare utan även för landsbygdens, kanske framför allt för landsbygdens
            invånare, som jag sade tidigare.
          </note>
          <note>
            Men, herr talman, det är också viktigt att det ska vara möjligt
            att köpa fordon eller konvertera sitt fordon så att det går att
            köra på biogas. I vår motion föreslår vi ett konverteringsstöd
            för dem som vill bygga om sina bilar till biogasbilar. Det är
            i dag möjligt att göra vad gäller bilar och bussar.
          </note>
          <note>
            Det är betydligt knepigare för lantbrukare som vill köpa en biogastraktor
            eller konvertera sin skördare till biogas. Det finns nämligen
            i dag inget regelverk för typgodkännande för vare sig biogaslastbilar,
            biogastraktorer eller andra fordon som används inom lantbruket.
          </note>
          <note>
            Vi pratar ofta om att de gröna näringarna ska förse oss med framtidens
            bränslen och drivmedel. Men lantbrukarna ska ju också själva kunna
            använda sig av den fordonsgas som de producerar. I dag finns det,
            enligt uppgift i betänkandet, en traktor i Sverige som har efterkonverterats
            till biogasdrift, detta på dispens från Transportstyrelsen.
          </note>
          <note>
            Jag förstår inte varför lantbrukets fordon ska behöva behandlas
            så styvmoderligt att de ska godkännas och köras på dispens. Ett
            problem för dem som vill utveckla biogaslastbilar, biogastraktorer
            och andra fordon är att det inte finns något regelverk för de
            här fordonen att typgodkännas mot. Det är ett stort problem menar
            både fordonstillverkarna och de lantbrukare som vi har varit i
            kontakt med.
          </note>
          <note>
            Vår gemensamma reservation med S och V, reservation nr 3, om
            efterkonvertering av arbetsmaskiner med mera, handlar om att vi
            vill att Transportstyrelsen ska få i uppdrag att snarast ta fram
            ett sådant regelverk. Avslutningsvis vill jag än en gång yrka
            bifall till den reservationen.
          </note>
          <note type="speaker">
            Anf. 174 SIV HOLMA (V):
          </note>
          <note>
            Herr talman! Jag yrkar bifall till reservation 1, Åtgärder inom
            taxibranschen, och reservation 4, Bilbesiktningens reglering.
            För övrigt vill jag uttrycka mitt instämmande med föregående talare
            vad gäller förnybara drivmedel.
          </note>
          <note>
            Herr talman! Den svenska taxinäringen står enad bakom kravet
            att alla inom näringen ska vara anslutna till redovisnings- och
            tömningscentraler. I reservationen skriver förutom Vänsterpartiet
            även Socialdemokraterna och Miljöpartiet att det behövs kraftfulla
            åtgärder mot fusket inom taxibranschen. Det är viktigt med en
            sund konkurrens. I det perspektivet är det viktigt att alla är
            anslutna till redovisnings- och tömningscentraler.
          </note>
          <note>
            Vi anser att det behövs redovisningscentraler till vilka köruppdragen
            och ersättningarna rapporteras. Flera myndigheter, som exempelvis
            skattemyndigheten, tycker att det underlättar deras skattegranskning.
            Även Ekobrottsmyndigheten och Konkurrensverket förordar ett system
            med redovisningscentraler. Vi anser att kravet på anslutning till
            redovisningscentral ska vara ett villkor för att få ett taxitillstånd.
          </note>
          <note>
            Utskottsmajoriteten avstyrker förslaget med hänvisning till regeringens
            pågående beredningsarbete och det arbete som bedrivs av berörda
            myndigheter. Jag kan bara konstatera att det verkar som om majoriteten
            i trafikutskottet på grund av prestigeskäl säger nej till dessa
            centraler. Jag anser att det hade varit en viktig signal som vi
            hade kunnat ge branschen, det vill säga om trafikutskottet hade
            varit enigt i synen på dessa centraler. Att visa på enighet hade
            varit bra, inte bara för att tillmötesgå taxibranschen utan också
            för att underlätta myndigheternas arbete.
          </note>
          <note>
            Man har tidigare från allianspartiernas sida sagt nej med motiveringen
            att det blir regelkrångligt och att det blir kostsamt. Majoriteten
            av taxiåkarna är redan anslutna till beställningscentraler och
            detta utan att de själva upplever det som krångligt. Men för att
            få effekt mot dem som inte vill göra rätt för sig behövs det krav
            på att alla ska vara anslutna till dessa centraler.
          </note>
          <note>
            Som sagt hade det varit bra om vi hade kunnat visa enighet från
            trafikutskottets sida, enighet dels mot taxinäringen, dels mot
            Finansdepartementet. Det hade förhoppningsvis inneburit en skyndsammare
            ärendebehandling hos finansminister Anders Borgs departement.
          </note>
          <note>
            Herr talman! Jag yrkar bifall till reservation 4, Bilbesiktningens
            reglering, som förutom Vänsterpartiet även Socialdemokraterna
            och Miljöpartiet står bakom.
          </note>
          <note>
            Avregleringen av bilbesiktningen kommer att minska tillgängligheten
            till dessa på landsbygden. Vi vill därför att avregleringen av
            fordonsbesiktningsverksamheten ska följas upp och utvärderas.
            Avregleringen av bilbesiktningen kommer med stor sannolikhet att
            också leda till sämre tillgänglighet på landsbygden och till högre
            priser.
          </note>
          <note>
            Utskottsmajoriteten verkar tro att bara man minskar statens ägande
            i Svensk Bilprovning AB kommer det att gynna konsumenterna. Å
            ena sidan säger majoritetspartierna att de är övertygade om att
            fordonsbesiktningen på en konkurrensutsatt marknad kan utformas
            på ett sätt som gynnar konsumenterna. Man säger att högt ställda
            krav på trafiksäkerhet och miljökontroll kan uppnås lika väl på
            en omreglerad marknad. Å andra sidan är man fullständigt ointresserad
            av att omreglera marknaden så att den gynnar konsumenterna. Man
            säger att det finns möjligheter att omreglera eller reglera, men
            allianspartierna har ingen avsikt att göra det. Det är det man
            säger i utskottsmajoritetens ställningstagande, att när det gäller
            olika servicefrågor vill utskottet tillägga att riksdagen inte
            är skyldig att detaljreglera vilka affärsstrategier ett företag
            på en konkurrensutsatt marknad ska tillämpa. Så mycket var alltså
            konsumentintresset värt. När företagarintresset ställs mot konsumentintresset
            tar allianspartierna med stöd av Sverigedemokraterna alltid ställning
            för företagarintresset.
          </note>
          <note>
            Det finns för övrigt, herr talman, en mytbildning om att konkurrens
            leder till lägre priser. Säg elmarknaden så förstår ni vad jag
            menar. I Statens offentliga utredningar, SOU 2005:4, visas exempel
            på detta. Det har blivit dyrare efter att man har liberaliserat
            och ökat konkurrensen på marknaden. Det här gäller post, el, som
            jag nämnde, flyg och taxi. Och varför är det på det sättet?
          </note>
          <note>
            Det är helt enkelt så att privata företag inte har något intresse
            av att i allmänhet vara snälla, utan de är vinstdrivande företag
            som har till uppgift att skapa vinst till ägarna. För dem är det
            inte mer konstigt att tjäna pengar på bilbesiktning än att tjäna
            pengar på att sälja korv eller blommor. Ett privat företags drivkraft
            är att sätta ett pris så att förtjänsten eller vinsten blir så
            optimal som möjligt. Det är enkel företagsekonomi som det handlar
            om.
          </note>
          <note type="speaker">
            Anf. 175 STEN BERGHEDEN (M):
          </note>
          <note>
            Herr talman! I dag ska vi debattera betänkandet TU12. I betänkandet
            behandlas många motioner med hela 47 motionsyrkanden. Många av
            motionerna har vi behandlat positivt, och flera av motionsförslagen
            är redan under utredning eller är på väg att genomföras och införas.
            Trots detta har oppositionspartierna lyckats med att foga 14 reservationer
            till betänkandet, men det är i endast sex av dessa reservationer
            som de tre oppositionspartierna är eniga.
          </note>
          <note>
            Fru talman! Några av de frågor som tas upp gäller införandet
            av redovisningscentraler för taxinäringen. Regeringen arbetar
            redan med frågan och inväntar alla remissvaren för att sedan återkomma
            med ett förslag på hur detta kan genomföras. Det är viktigt för
            att minska den olagliga verksamheten inom taxinäringen, och taxinäringen
            vill själv införa redovisningscentraler. Tidigare har det påståtts
            att det skulle vara både dyrt och krångligt för taxinäringen med
            dessa redovisningscentraler. Men nu har taxinäringen själv sagt
            att detta kostar högst några tusenlappar per bil, och man anser
            att det är en fullt överkomlig kostnad.
          </note>
          <note>
            Utskottet ser fram emot förslaget från regeringen och inväntar
            utredningens svar. Det är också positivt att taxinäringen har
            lämnat in ett remissvar i denna del, och det är viktigt att vi
            tar del av svaret innan det slutliga förslaget läggs fram. Jag
            gläder mig också åt att oppositionen delar uppfattningen att vi
            ska införa redovisningscentraler. I den frågan är vi i stort sett
            överens.
          </note>
          <note>
            En annan fråga som är under utredning, och där vi väntar på svaret,
            är ett permanentande av det fjärde steget i pumplagen. Pumplagen
            har utretts, och det har konstaterats att sedan pumplagen infördes
            har många mackar lagts ned av olika anledningar. Det har försvunnit
            oerhört många bensinmackar och tankställen i vårt land. Lagen
            kan i enskilda fall ha haft stor inverkan på detta.
          </note>
          <note>
            Jag är helt övertygad om att många av de mindre bensinmackarnas
            ägare på landsbygden, med redan en dålig lönsamhet innan pumplagen
            infördes, har fattat beslutet att lägga ned sin mack i stället
            för att bygga ut med alternativt bränsle. Konsekvensen av detta
            har blivit att många landsbygdsbor har ingen mack att tillgå utan
            får åka långa sträckor för att komma till en bensinmack. Självklart
            vill vi ha flera alternativ även på landsbygden, men det är bra
            om det också finns en bensinmack till de bilar som finns där.
            Det är inte heller bra att folk ska behöva åka långa sträckor
            för att komma till en bensinmack eller köpa drivmedel till sina
            andra fordon.
          </note>
          <note>
            Utskottet välkomnar nu regeringens förslag om ett permanentande
            av dispenserna.
          </note>
          <note>
            Fru talman! Alliansregeringens stöd till miljöbilar och sänkta
            vägskatter har gjort att antalet miljöbilar har ökat till över
            330 000 år 2010 mot att det år 2006, när vi tog över regeringsmakten,
            fanns 30 000 miljöbilar i landet. Det är alltså över 300 000 fler
            miljöbilar som har tillkommit under alliansregeringen.
          </note>
          <note>
            När det nu finns fler miljöbilar kommer också marknaden att öka
            för de olika alternativen, och det kommer att växa fram fler drivmedelsställen
            och fler tankställen. Pumplagen var ett misslyckat politiskt experiment
            som vi alla ska dra lärdom av. När politiker styr för mycket,
            som i pumplagens fall, kan det bli inte helt önskvärda effekter.
            Allt vi fick var en mängd olika nedlagda bensinstationer och ett
            stort antal etanolpumpar.
          </note>
          <note>
            Fru talman! En annan fråga som tas upp i betänkandet är efterkonvertering
            av bland annat traktorer och lastbilar. Det handlar framför allt
            om konvertering från diesel till metangas eller en kombination
            av gas och diesel. Frågan är under utredning, och vi är positiva
            till utredningen. Vi vet redan i dag att det är möjligt att få
            dispens för efterkonverteringen. Jag har också tittat på den traktor
            som är konverterad.
          </note>
          <note>
            Även frågan om bilbesiktningen tas upp i betänkandet. Vänsterpartierna
            vill helst förbjuda konkurrensen på detta område. Konkurrensutsättning
            av Svensk Bilprovning har inte gjort att priset höjts, såsom många
            tidigare har påstått, eller att stationer har lagts ned. Det är
            precis tvärtom. Det har efter beslutet tillkommit fler besiktningsställen
            i både tätorter och glesbygd. Dessutom har det kommit in nya aktörer
            som har skapat ett annat koncept och ökat valfriheten för våra
            fordonsägare.
          </note>
          <note>
            Fru talman! En annan viktig fråga som tas upp i betänkandet är
            de övergivna fordon som blir stående runt om i vårt land. Det
            är mycket angeläget att hitta en lösning. Detta problem tittar
            nu Miljödepartementet på. Naturvårdsverket har fått i uppgift
            att utreda frågan tillsammans med producentansvariga. Resultatet
            av utredningen ska redovisas i juni. Jag förväntar mig ett bra
            svar.
          </note>
          <note>
            Fru talman! Alliansregeringen säger också nej till S och V:s
            förslag om införande av fordonsskyltar fram på motorcyklar. Dels
            är motorcykelåkarna mot detta av säkerhetsskäl, dels är ett av
            de tyngsta argumenten att det skulle uppfattas som ett handelshinder
            inom EU om Sverige ensidigt inför ett krav på skyltar för sina
            motorcyklar. Sverige behöver inte vara först med allt, speciellt
            inte när det inte är bra förslag. I övrigt är det Transportstyrelsen
            som beslutar om utformningen av fordonens skyltar.
          </note>
          <note>
            Fru talman! Avslutningsvis vill jag yrka bifall till förslaget
            i betänkandet och avslag på samtliga reservationer.
          </note>
          <note>
            I detta anförande instämde Christer Akej, Lotta Finstorp, Malin
            Löfsjögård, Edward Riedl och Eliza Roszkowska Öberg (alla M),
            Lars Tysklind (FP) samt Annelie Enochson och Lars Gustafsson (båda
            KD).
          </note>
          <note type="speaker">
            Anf. 176 LEIF PETTERSSON (S) replik:
          </note>
          <note>
            Fru talman! Sverige behöver inte vara först med allt, säger Sten
            Bergheden. Det är ungefär samma linje av argument som Moderaterna
            använde när de var emot bilbälte i bilarna på den tiden Sverige
            behöver inte vara först med allt. Nej, vi behöver inte vara först
            med allt, men i en del saker behöver vi nog gå före andra länder
            och visa att det är möjligt. Det var en mer allmän kommentar.
          </note>
          <note>
            Jag förstår inte majoritetens inställning när det gäller redovisningscentraler,
            tömningscentraler för taxameter i taxibranschen. När representanter
            för taxibranschen besökte oss i utskottet sade de att den utredning
            som det nu hänvisas till inte löser problemet. Den tar inte upp
            problemet. Frågorna berörs inte. Jag vet inte om man ska tro på
            taxibranschen eller på majoriteten i utskottet, men jag tror ändå
            att taxibranschen har bra koll på vad som sker på området. Det
            är väl bra om ett förslag är på väg fram av något annat skäl,
            men jag tror att det är väsentligt att också riksdagen uttalar
            sin vilja att betyda något. Eller är vi bara något som kommer
            i andra hand något som följer efter regeringen hela tiden? Det
            förstår jag inte. Jag tycker att majoriteten måste visa att riksdagen
            betyder något.
          </note>
          <note>
            Sedan var det frågan om miljöbilar. Hur många kör med miljöbränsle?
            Det är väl miljöbränslet som är viktigt, inte bilen i sig? Det
            må vara om en bil är miljöbil, men det är miljöbränslet som avgör
            om bilen framdrivs på ett miljövänligt sätt.
          </note>
          <note type="speaker">
            Anf. 177 STEN BERGHEDEN (M) replik:
          </note>
          <note>
            Fru talman! Leif Pettersson tar upp att vi ska vara först med
            vissa saker. Vi var först med pumplagen, det vill säga det enda
            land i Europa som försökte tvinga mackägarna att sätta upp en
            pump med alternativt bränsle som sedan inte efterfrågades eftersom
            det inte fanns bilar eller bränsle till pumparna. Vi börjar i
            andra ändan, nämligen att få ut bilar på marknaden så att efterfrågan
            ökar på bränslet. Då växer också pumpställena fram. Sedan är nästa
            steg att vi måste få fram mer biogas i landet, och den frågan
            får vi självklart jobba vidare med.
          </note>
          <note>
            Jag litar på Skatteverkets förslag till Finansdepartementet som
            ska lösa delen med redovisningscentraler, och jag vill åtminstone
            invänta det förslaget innan jag sågar det.
          </note>
          <note type="speaker">
            Anf. 178 LEIF PETTERSSON (S) replik:
          </note>
          <note>
            Fru talman! Jag kan väl hålla med om att vi ska invänta förslaget,
            men jag har inte alltför stora förhoppningar om att det ska leda
            dit vi vill. Men vi får väl nöja oss med det så länge och se vad
            som händer. Det innebär ändå att jag naturligtvis står fast vid
            vår reservation.
          </note>
          <note>
            Sten Bergheden sade någonting som troligtvis inte stämmer, att
            priset på bilbesiktningen inte har höjts. När jag skulle besiktiga
            ett släp kunde jag konstatera att priset var betydligt högre än
            vad det har varit tidigare. Nog har även Svensk Bilprovning passat
            på att i denna avreglerade marknad ta ut det man kallar marknadsmässiga
            priser. Man har naturligtvis sett vad de privata tar ut och lägger
            sig på samma nivå. Det finns ingen anledning att tro något annat.
          </note>
          <note>
            Sedan sade Sten Bergheden att det finns nya besiktningsställen
            ute i glesbygd. Då frågar jag: Var då? Det vore väldigt bra att
            få reda på det. Jag vet i alla fall inte några sådana ställen
            som har etablerats i Norrbotten, och det är väl det län som har
            mest glesbygd av alla.
          </note>
          <note type="speaker">
            Anf. 179 STEN BERGHEDEN (M) replik:
          </note>
          <note>
            Fru talman! Att det har tillkommit fler besiktningsställen ser
            man om man går in och tittar i Svensk Bilprovnings statistik.
            Det är tre nya stationer, och en av dem planeras, om jag är rätt
            underrättad, uppe i Luleå. Dessutom har sex ställen kommit till
            genom det nya bolaget, och ytterligare sex ställen är planerade
            genom det nya bolaget.
          </note>
          <note>
            Den debatt vi hade här för drygt ett år sedan handlade om att
            antalet besiktningsställen runt om i landet skulle minska och
            att det skulle bli dyrare. Det är bara att gå in och provbesiktiga
            en bil i dag för att se att det fortfarande kostar 300 kronor
            på bilbesiktningen. Registreringsbesiktningen har däremot blivit
            dyrare. Det är möjligt att du har registreringsbesiktigat en släpkärra,
            Leif Pettersson. Annars ska priset ligga kvar på 300 kronor.
          </note>
          <note>
            Det intressanta var den debatt vi hade tidigare, då man sade
            att de här priserna skulle stiga. Det har de inte gjort. Vi skulle
            få färre bilprovningsställen, men vi har snarare fått fler. Kan
            vi inte vänta och se hur utvecklingen blir den är ju relativt
            positiv innan vi sätter i gång och utreder detta, som vänsterpartierna
            vill, för att se om vi ska återinföra det vi hade en gång i tiden?
            Detta är faktiskt en positiv sak för landet: fler besiktningsställen
            och fortfarande samma pris.
          </note>
          <note type="speaker">
            Anf. 180 STINA BERGSTRÖM (MP) replik:
          </note>
          <note>
            Fru talman! Sten Bergheden talar om pumplagen som ett misslyckat
            experiment. Jag vill inte hålla med om den historieskrivningen.
            År 2005 hade 10 procent av mackarna förnybara drivmedel. År 2009
            var det 50 procent. 90 procent var i och för sig etanol, men etanol
            är ändå ett bra steg på vägen. Det är ett förnybart drivmedel
            även om det, som sagt var, finns bättre alternativ. 10 procent
            var ändå biogas 2009.
          </note>
          <note>
            Men under den här tiden har 15 procent av mackarna i landet lagts
            ned, och det är ett stort problem för landsbygden. Men det är
            andra saker som spelar in, som att de stora bensinbolagen ofta
            säger upp avtalen med de mindre mackarna.
          </note>
          <note>
            Jag skulle vilja ha reda på vad Sten Bergheden och majoriteten
            har för idéer om hur man ska kunna göra någonting åt det om det
            nu är viktigt att landsbygden får ha kvar sina små mackar, för
            det är där problemet ligger.
          </note>
          <note>
            Det är viktigt att vi får mer förnybara drivmedel även på landsbygden,
            säger Sten Bergheden. Ja, då undrar jag: Hur ska man göra för
            att få det om man inte tror att man behöver göra olika saker,
            ha olika mål, stöd och regler för att det måste finnas förnybara
            drivmedel på mackarna?
          </note>
          <note type="speaker">
            Anf. 181 STEN BERGHEDEN (M) replik:
          </note>
          <note>
            Fru talman! Ett sätt att försöka behålla de bensinmackar som
            finns kvar är just att lämna dispenser för de mackar som av olika
            skäl inte har kunnat bygga ut detta fullt ut, till exempel att
            de inte har ekonomi eller förutsättningar för detta. Vi tycker
            att det är viktigt att en mack inte läggs ned på grund av att
            det är så dålig lönsamhet, att den inte orkar bära kostnaden och
            att den inte har tillräckligt underlag i området. Samtidigt drabbas
            alla bensin- och dieselbilar och övriga fordon i området av att
            drivmedel inte finns tillgängliga.
          </note>
          <note>
            En sak är att införa dispenser, och en annan sak är att vi satsar
            på landsbygdsstöd för att det ute på landsbygden ska kunna startas
            upp olika alternativ till bensinmackar. Det har kommit ett nytt
            koncept där man har en större container och har möjlighet att
            ta emot drivmedel.
          </note>
          <note>
            Det viktigaste i sammanhanget är ändå: Hade man verkligen undersökt
            hur detta såg ut innan man införde pumplagen hade man säkert kommit
            fram till att ett försök att tvinga ett antal bensinmackar att
            göra en stor investering som inte bär sig ekonomiskt skulle resultera
            i precis det vi nu ser, att många i stället har tagit beslutet
            att lägga ned. Jag vet det, för jag har varit runt om i många
            delar av landet och diskuterat med mackägarna. Det är så pass
            små marginaler att sälja drivmedel i dag att man inte klarar att
            göra dessa investeringar bara av ideologiska skäl, utan det måste
            också finnas en marknad i området. Det är den vi i Alliansen nu
            har skapat tack vare att vi har fått fram fler miljöbilar.
          </note>
          <note>
            En annan sak som vi måste jobba vidare med nu är att producera
            mer biogas i landet. Det jobbar vi vidare med nu.
          </note>
          <note type="speaker">
            Anf. 182 STINA BERGSTRÖM (MP) replik:
          </note>
          <note>
            Fru talman! Jag förstod ändå inte riktigt hur vi ska kunna öka
            tillgången till förnybara drivmedel just på landsbygden och vilka
            stöd som majoriteten och regeringen har på förslag där.
          </note>
          <note>
            Jag skulle också vilja höra lite om det här med efterkonverteringen.
            Det är riktigt, som Sten Bergheden säger, att det står i betänkandet:
            Utskottet konstaterar att frågan om efterkonvertering av traktorer
            har ingått i det uppdrag från regeringen som Energimyndigheten
            fått att presentera en biogasstrategi.
          </note>
          <note>
            Nu är det så att det finns många andra fordon än traktorer som
            man använder i lantbruket. Vi har skördare och alla möjliga fordon.
            Jag undrar när det ska komma regelverk för dem. Det här är någonting
            som har varit på tal väldigt länge, säger de som jag har pratat
            med. De tycker att det borde införas rätt snart.
          </note>
          <note type="speaker">
            Anf. 183 STEN BERGHEDEN (M) replik:
          </note>
          <note>
            Fru talman! Ja, vi har undersökt om man inte kunde komma fram
            snabbare. Det som har varit lösningen är att vi försöker utreda
            detta och hitta någon form av dispens tills det är möjligt att
            ändra lagstiftningen fullt ut. Det är det vi jobbar med nu. Det
            är det uppdrag som finns. Det finns möjlighet att redan i dag
            få dispens.
          </note>
          <note>
            När det gäller andra maskiner utgår jag självklart från att det
            här ska gå att använda för dem. I betänkandet står det till och
            med att även lastbilar är med i diskussionen. Självklart handlar
            det om att vi ska kunna gå över till diesel och biogas för de
            fordon som man så önskar och att vi försöker underlätta i den
            delen. Det arbetet är redan på gång, och vi jobbar hårt med att
            försöka hitta en bra lösning på detta. Under tiden ska vi kunna
            ge dispenser.
          </note>
          <note>
            När det gäller hur vi ska lyckas få fram mer biogas handlar det
            om att vi kanske ökar djurproduktionen och får i gång svenskt
            lantbruk. Då är kanske inte Miljöpartiets förslag på höjda handelsgödselskatter
            eller köttskatter rätt väg för att få fram mer biogas i landet.
            Där får man nog tänka om. Om det är det man har tänkt får man
            nog fundera på hur man kan stimulera lantbruket att växa i landet
            så att vi får fram den biogas vi efterfrågar.
          </note>
          <note type="speaker">
            Anf. 184 SIV HOLMA (V) replik:
          </note>
          <note>
            Fru talman! Jag skulle vilja ställa två frågor till Sten Bergheden.
            Den ena handlar om förnybara drivmedel. När det gäller pumplagen
            noterade jag två uppfattningar. Å ena sidan sade du i början av
            ditt anförande att pumplagen i enstaka fall hade inneburit nedläggning
            av mackar. Å andra sidan var det en stor attack mot pumplagen.
          </note>
          <note>
            När det gäller pumplagen måste man tala om vad strategin innebär
            att satsa på bilar som kan drivas med förnybara drivmedel och
            inte också satsa på pumpar som har alternativa drivmedel. Det
            som jag tycker har varit väldigt bra är att man gör både och,
            inte antingen eller, för att få en större andel miljöbilar.
          </note>
          <note>
            Jag tycker att det är ett gott resultat av det som vi rödgröna
            partier gjorde innan ni kom till makten, det vill säga skapade
            förutsättningar för fler miljöbilar. Det är därför ni kan slå
            er för bröstet och säga att nu har vi 300 000 fler. Det är nog
            ett resultat av det arbete som vi rödgröna partier har gjort.
          </note>
          <note>
            När det gäller registreringsskyltarna vill jag bara passa på
            att rätta till. Om man läser reservationen ordentligt ser man
            att det faktiskt står att vi vill att frågan om registreringsskylt
            fram på motorcyklar ska utredas. Det är en stor skillnad mot vad
            Bergheden ville framställa att reservationen innehöll.
          </note>
          <note type="speaker">
            Anf. 185 STEN BERGHEDEN (M) replik:
          </note>
          <note>
            Fru talman! Jag börjar med det sista. När det gäller registreringsskyltar
            fram på motorcyklar är vi inte ens beredda att utreda frågan.
            Vi tycker att vi har ett system i dag som fungerar. Självklart
            får vi bevaka detta vidare, men EU går i samma riktning som vi.
            Dels finns det säkerhetsskäl, dels är det EU-handelsproblem med
            den här frågan. Dessutom är det ändå svårt att identifiera en
            motorcyklist som har både visir, halsduk och luva på. I så fall
            måste man hitta en annan lösning för att komma åt fortkörning
            med motorcyklar.
          </note>
          <note>
            Det är märkligt att Siv Holma tar åt sig äran av att antalet
            miljöbilar har ökat under alliansregeringen. Ni har ju suttit
            ett antal år vid makten tidigare. Jag behöver inte upprepa hur
            många år det är, men det är ett antal år. Det intressanta i sammanhanget
            är att under den tiden lyckades ni skapa 30 000 nya miljöbilar.
            Vi har under fyra års tid fått fram 330 000 miljöbilar. Då försöker
            du, Siv Holma, påstå att det beror på er politik. Jag skulle nog
            vilja säga att det beror på allianspolitiken att vi har lyckats
            med det. Vi har satsat på att folk har vågat köpa de här bilarna,
            och vi har visat att vi vill gå den vägen. Det har varit oerhört
            positivt. Vi tycker att det är bra att det har kommit fram så
            pass många miljöbilar, och det hoppas jag att även Siv Holma tycker,
            för det är ju det mål som vi försöker nå.
          </note>
          <note>
            Sedan är det rätt att enligt pumplagsutredningen är det många
            strukturomvandlingar inom bensinbackarna som har påverkat nedläggningarna.
            Det är många landsbygdsmackar som har fattat beslut om rationaliseringsförändring.
            Men bolagen kanske också har tryckt på och sagt att en mack inte
            längre är värd att satsa på för alternativt bränsle därför att
            den har så dålig lönsamhet och så låg försäljningsnivå. Självklart
            har pumplagen varit en effekt av hela den här delen.
          </note>
          <note type="speaker">
            Anf. 186 SIV HOLMA (V) replik:
          </note>
          <note>
            Fru talman! Jag tänkte ta upp frågan om bilbesiktningen och regleringen
            av den.
          </note>
          <note>
            Först och främst noterade jag att på frågan var det har blivit
            fler bilbesiktningsanläggningar nämnde Bergheden Luleå. Luleå
            är, vad jag vet, inte en glesbygd, och vad jag har förstått lade
            man ned två gamla och startade en ny. Man måste liksom redovisa
            både och för att vara intellektuellt hederlig.
          </note>
          <note>
            Sedan har jag en intressant fråga vad gäller redovisningscentralerna.
            Jag noterade att Bergheden sade att han uppskattade att majoriteten
            och oppositionen var överens. Men varför kunde vi då inte göra
            ett tillkännagivande? Både du och jag vet ju att man inte behöver
            ha ett färdigt och detaljerat utformat förslag när det gäller
            de här frågorna. Det hade blivit ett tillkännagivande för att
            få upp hastigheten i genomförandet av det som taxinäringen vill
            och vad många myndigheter också tycker är oerhört positivt. Det
            hade satt lite eld i baken på finansminister Anders Borg om vi
            hade gjort det. Det hade varit en stor seger för trafikutskottet,
            för taxinäringen och för de myndigheter som har sagt att det här
            är väldigt positivt.
          </note>
          <note>
            Jag ska avslutningsvis bara nämna lite grann om miljöbilar. Låt
            oss säga att vi, de rödgröna partierna, beredde vägen för och
            gav bra förutsättningar för en positiv utveckling. Sedan har ni
            gjort andra saker. Jag nämnde bara i all ödmjukhet att även vi
            har haft påverkan för att det ska bli fler miljöbilar.
          </note>
          <note type="speaker">
            Anf. 187 STEN BERGHEDEN (M) replik:
          </note>
          <note>
            Fru talman! Ja, det är väl bra att vi är överens om att det har
            varit ett lyckat resultat. Att vi sedan har lyckats få fram fler
            miljöbilar under våra fyra år än vad ni lyckades med under era
            tolv år är ändå ett konstaterande som vi kan stå fast vid.
          </note>
          <note>
            Det intressanta är att du vill göra ett tillkännagivande om redovisningscentralerna.
            Vi tycker att det är viktigt att vi väntar in remissvaren och
            kommer fram med ett förslag som håller och som taxinäringen och
            övriga delar kan stå bakom fullt ut. Vi vill utreda först och
            sedan fatta beslut. Skillnaden är att i vår politik tycker vi
            att det är ett bättre tillvägagångssätt att man först utreder
            och sedan fattar beslut. Vi har ju sett effekterna när man i stället
            fattar ett beslut och inför en pumplag och efteråt konstaterar
            att det inte var så bra. Som jag sade i inledningsanförandet kanske
            det är viktigt att dra lärdom av att det är bättre att först utreda
            och sedan fatta beslut.
          </note>
          <note type="speaker">
            Anf. 188 LARS GUSTAFSSON (KD):
          </note>
          <note>
            Fru talman! Efter dessa illustra beskrivningar av olika slag
            noterar jag att när många tankar och ideologiska visioner landar
            i verkligheten går de verkligen på pumpen, om jag får uttrycka
            det så.
          </note>
          <note>
            Jag tycker att debatten om taxinäringen har ventilerats så mycket
            att det inte finns någon anledning att gå vidare i den. Och betänkandet
            handlar om en lång rad frågeställningar på många områden, vilket
            vi har kunnat höra.
          </note>
          <note>
            Det är med tillfredsställelse som jag noterar att utskottet hänvisar
            till arbetet med en permanent lösning av det sista steget i pumplagen.
            Ett fungerande boende i glesbygd fordrar tillgång till drivmedel
            och service, inte minst det senare. Kristdemokraterna har med
            oro sett vilka konsekvenser ett genomförande av pumplagen fullt
            ut skulle ha fått.
          </note>
          <note>
            Det finns skäl att hänvisa till Riksrevisionens nyligen presenterade
            rapport om biodrivmedel. Den manar verkligen till eftertanke.
            Där konstateras att införandet av pumplagen har kostat distributionsledet
            smått osannolika 1,2 miljarder kronor. Man kan ju fundera på vilken
            subvention vi skulle ha haft om man hade infört biogas, som kostar
            ungefär sex sju gånger mer än en etanolpump detta också med tanke
            på att glesbygdsstödet rör sig om ungefär 80 miljoner kronor årligen.
            Det är inte svårt att räkna ut vem som skulle få betala detta:
            givetvis konsumenterna.
          </note>
          <note>
            Resultatet av pumplagen är en stor satsning på etanol på de tankställen
            som nu byggts ut för alternativa drivmedel. Här konstaterar Riksrevisionen
            nyktert att etanolbilar ofta körs på bensin och att detta på grund
            av motorkonstruktionen ökar utsläppen jämfört med en bil som är
            avsedd för bensin. Detta är inga nyheter för den som har någon
            kunskap om motorer.
          </note>
          <note>
            Fru talman! Det är viktigt att politiska beslut utformas på ett
            teknikneutralt sätt både när det gäller fordon och när det gäller
            bränslen. Ofta får teknikstyrande beslut oönskade resultat och
            konsekvenser när de inte harmonierar med verkligheten. Genom ständiga
            tekniksprång blir beslut snabbt omoderna. Då är det viktigaste
            att man med besluten sätter upp mål för vad man önskar uppnå och
            inte vecklar in sig i detaljstyrningar. Detta har vi sett väldigt
            mycket av, tyvärr.
          </note>
          <note>
            Fru talman! Fordonshobbyn är en annan del som nämns i betänkandet
            men som inte tagits upp av någon av de tidigare talarna. Den omfattar
            drygt en halv miljon svenskar. Och Sverige är känt för att ha
            ett stort intresse för kulturella händelser och även för fordon.
            Det är alltså en av Sveriges största ideella rörelser.
          </note>
          <note>
            Sverige har under de senaste 20 åren genomfört förbättringar
            för hobbyn, och orimliga regler har tagits bort eller justerats.
            Emellertid uppstår nu nya problem när EU-regler ändras och myndigheter
            inför eller tolkar förordningar på ett sätt som direkt eller indirekt
            skapar problem för entusiastfordonsägare och för dem som vill
            importera exempelvis ett äldre fordon.
          </note>
          <note>
            Det har bland annat lett till att man väljer att importera ett
            fordon via annat europeiskt land på grund av Tullverkets uttolkning
            av vissa regler. Detta kan inte vara en rimlig ordning, utan det
            måste vi kunna lösa i det här landet. Det ligger knappast inom
            Tullverkets kompetensområde att bedöma ett fordons historiska
            värde såvida de inte har fått några nyanställda. Det vet jag inte.
          </note>
          <note>
            Med personlig erfarenhet kan jag vidimera att fordonshobbyn årligen
            också genererar många miljoner kronor till stat och kommun genom
            företag som sysslar med renoveringar och reparationer av äldre
            fordon. Fordonen utgör ett mycket viktigt inslag i vår kultur-
            och samhällshistoria och bidrar med både kunskap om teknikutveckling
            och historisk infrastruktur. Det samhälle som vi i dag känner
            har möjliggjorts genom den ökade samfärdseln. Utan densamma hade
            den välfärd vi ser i dag inte varit möjlig.
          </note>
          <note>
            Det finns förutom min egen motion en motion som heter T480. Om
            den genomfördes skulle det få allvarliga konsekvenser för hobbyn.
            Om man granskar registrerade fordon finner man att mycket få gamla
            fordon finns i daglig trafik. Exempelvis får inte ett fordon med
            entusiastförsäkring användas i dagligt bruk. Alla fordon nyare
            än 1950 måste kontrollbesiktigas regelbundet för att få framföras
            på väg.
          </note>
          <note>
            Verkligheten är också självsanerande då det inte går att under
            längre tid underhålla och upprätthålla ett trafikvärdigt fordon
            för dagligt bruk. Fordon som befinns trafikfarliga kan också åläggas
            samma krav på besiktning som andra nyare fordon. Om förslagen
            i motionen införs skulle fordonshobbyn åter hamna i regeldjungeln
            utan motsvarande förbättringar.
          </note>
          <note>
            Fru talman! De ökade problem som finns med parkeringsböter och
            avgifter förtjänar också att lyftas fram. Problemen med fordonsägarens
            rättsläge vid en felaktig bot beroende på vem som svarar för utfärdande
            av parkeringsbot måste utredas och få en rättssäker och likställd
            lösning. Det handlar om tilltron till fungerande och rättssäkra
            regler vid parkeringar.
          </note>
          <note>
            Alkohollås är något som vi kristdemokrater har drivit sedan början
            på 1990-talet. Den första som motionerade i sammanhanget var Åke
            Carnerö. Frågan har en lång historia bakom sig. Nu verkar den
            snart komma i hamn när vi nu kommer att införa alkolås i bilar
            framöver. Så sent som i går justerade skatteutskottet ett enigt
            betänkande om skattebefrielse för förmånsbeskattning när det gäller
            alkolås.
          </note>
          <note>
            Det är ett stort steg framåt när det gäller trafiksäkerhet. Vi
            vet att vid väldigt många av de olyckor som sker är berusning
            involverad. Detta är en absolut förutsättning för att nå en nollvision.
          </note>
          <note>
            Fru talman! Jag tänker inte utveckla mig mer denna sena afton.
            Jag yrkar bifall till utskottets förslag i betänkandet.
          </note>
          <note>
            I detta anförande instämde Annelie Enochson (KD) och Christer
            Akej, Sten Bergheden, Lotta Finstorp, Edward Riedl och Eliza Roszkowska
            Öberg (alla M).
          </note>
          <note type="speaker">
            Anf. 189 TONY WIKLANDER (SD):
          </note>
          <note>
            Fru talman! Det är ett omfattande betänkande vi behandlar här
            i dag. I stora drag är jag överens med majoriteten. Jag instämmer
            också särskilt i Sten Berghedens inlägg angående taxiverksamheten.
            Här hoppas jag innerligt att någonting händer rätt snart. Det
            enda jag saknar är verkningsfulla åtgärder mot svartåkarna. Det
            är nog ett större problem, och det omfattar säkert behandling
            i fler utskott.
          </note>
          <note>
            Jag vill först yrka bifall till min reservation under punkt 5
            angående krav på bilbesiktning. Den ändring vi föreslår avser
            fordon under 3,5 ton. Vi anser att inställelsetiden för första
            besiktning inte ska infalla som i dag efter 34 månader utan efter
            46 månader från den månad då bilen första gången togs i bruk.
            Det är således vad vi kallar nya fordon.
          </note>
          <note>
            Varför då detta? Skälet är helt enkelt att kvalitet och teknik
            har förbättrats. Ser vi i den nuvarande bilproduktionen och även
            den som omfattats under senare år är det en helt annan kvalitet.
            De anmärkningar som kommer in är sådant som ägaren kunde lätt
            se om själv. I varje fall kan man nästan totalt lita på att den
            som har en ny bil också sköter service och liknande. Det är inte
            bärande delar som kan orsaka trafikolyckor och annat som det är
            större problem med. Det visar också den statistik som finns från
            bilbesiktningarna.
          </note>
          <note>
            Andelen underkända fordon har väsentligen minskat om vi ser på
            åren 20002009. Med en sådan bakgrund menar vi att det är dags
            att se över tidpunkten för första besiktningen. Vi kan hänvisa
            till förordningar. Jag tittar på kanslikommentaren. Den är ganska
            kortfattad, och den kan jag läsa upp: Reglerna om kontrollbesiktning
            är harmoniserade på EU-nivå genom vissa minimikrav. I Sverige
            är regeln sedan länge att fordon med en totalvikt av högst 3,5
            ton besiktigas första gången 34 månader efter att den tagits i
            bruk.
          </note>
          <note>
            Det verkar inte så fruktansvärt angeläget. Jag hoppas och tror
            att många med mig inser att en förordning är bra så länge den
            fyller sin funktion. Men när verkligheten ändras bör även vi beslutsfattare
            vara beredda att ändra oss. Förordningen är bra så länge den fyller
            sitt tänkta syfte när den en gång inrättades och inte bara för
            att den har blivit tradition.
          </note>
          <note>
            Fru talman! Jag yrkar än en gång bifall till SD:s reservation
            nr 5 under punkten 5. I övrigt ber jag att få yrka bifall till
            utskottets förslag i betänkandet.
          </note>
          <note>
            Överläggningen var härmed avslutad.
          </note>
          <note>
            15 § Kostnadskontroll i stora väginvesteringar
          </note>
          <note>
            Föredrogs
          </note>
          <note type="speaker">
            Anf. 190 ANNELIE ENOCHSON (KD):
          </note>
          <note>
            Fru talman! Riksrevisionen har under det gångna året genomfört
            ett antal revisioner inom trafikutskottets område som berör stora
            infrastrukturinvesteringar. I november förra året överlämnade
            Riksrevisionen rapporten Kostnadskontroll i stora väginvesteringar
            till regeringen.
          </note>
          <note>
            Trafikutskottets betänkande nr 14 behandlar Riksrevisionens styrelses
            framställning angående denna rapport samt två följdmotioner. Det
            finns fyra reservationer i betänkandet.
          </note>
          <note>
            Riksrevisionen konstaterar att de problem med kostnadsökningar
            i stora väginvesteringar som uppmärksammades av Riksrevisionsverket
            1994 fortfarande kvarstår. Prisutvecklingen i branschen är hög,
            och mellan åren 2000 och 2009 ökade priserna i vägbranschen med
            35 procent jämfört med 15 procent i övriga ekonomin.
          </note>
          <note>
            Utöver denna kostnadsökning visar Riksrevisionens beräkningar
            att totalkostnaden för väginvesteringar som avslutats mellan 2005
            och 2009 ökade med i genomsnitt 818 procent från första plankostnaden
            till färdigställd väg.
          </note>
          <note>
            En annan orsak till fördyringarna är att externa intressenter
            förhandlar sig till extra utförande utöver vad som var planerat
            och beställt från början.
          </note>
          <note>
            Riksrevisionens styrelse har i sin framställan ansett att de
            brister som lyfts fram i granskningen snarast bör åtgärdas genom
            en starkare styrning och uppföljning från regeringens och Trafikverkets
            sida. I framställan föreslås två tillkännagivanden till regeringen
            från Riksrevisionens styrelse. Den anser att uppföljningen och
            kostnadskontrollen av stora väginvesteringsprojekt måste förbättras
            liksom återrapporteringen till riksdagen.
          </note>
          <note>
            Utskottet välkomnar Riksrevisionens granskning och ser allvarligt
            på de brister som identifieras. Samtidigt vill utskottet framhålla
            att ett flertal kraftfulla insatser vidtagits under senare tid
            för att komma till rätta med problemen och för att förbättra uppföljningen
            och kostnadskontrollen av vägprojekten.
          </note>
          <note>
            Med dessa inledande ord överlämnar jag betänkandet till mina
            kolleger i trafikutskottet för debatt i kammaren.
          </note>
          <note type="speaker">
            Anf. 191 LARS MEJERN LARSSON (S):
          </note>
          <note>
            Fru talman! Varje år lämnas flera tusen motioner in till riksdagen
            för behandling. De flesta avslås. Någon gång blir någon besvarad.
            En och annan gång händer det att en motion blir bifallen och utskottet
            ger regeringen något till känna. Något sådant borde man aldrig
            glömma som riksdagsledamot. Därför tycker jag att det är konstigt
            om Moderaternas starke man i utskottet, Jan-Evert Rådhström, har
            glömt att han fick en kommittémotion bifallen för nästan exakt
            tio år sedan. Det var en följdmotion på riksdagens revisorers
            rapport Nya vägar till vägar och järnvägar .
          </note>
          <note>
            På den tiden skrev man i betänkandet: Utskottet delar revisorernas
            och motionärernas uppfattning att regeringen bör vidta åtgärder
            för att förbättra beslutsunderlaget för investeringar i vägar
            och järnvägar.
          </note>
          <note>
            På trafikutskottets förslag gav därför riksdagen regeringen i
            uppdrag att vidta åtgärder för att förbättra beslutsunderlaget
            för investeringar i vägar och järnvägar, att det samhällsekonomiska
            beslutsunderlaget utvecklas såväl för investeringar som finansieras
            med anslag som med alternativa finansieringsformer och att regeringen
            bör ta initiativ till en översyn av planeringsprocessen.
          </note>
          <note>
            Här känns det som att man behöver ta en paus, fru talman. Ibland
            blir det politiska språket lite tungt, speciellt så här på kvällen.
          </note>
          <note>
            Jag fortsätter. Jag förstår att mycket har hänt sedan de gamla
            riksdagslegenderna socialdemokraterna Christina Axelsson och Claes-Göran
            Brandin samt centerpartisten Sven Bergström huserade i den här
            kammaren. Riksdagens revisorer konstaterade år 2000 egentligen
            samma sak som Riksrevisionens styrelse nu säger och som Riksrevisionsverket
            konstaterade redan 1994, nämligen att kostnadsökningar i väginvesteringar
            är stora och mycket vanliga. Flera tunga bedömare säger att en
            eftersatt transportinfrastruktur kan få förödande konsekvenser
            för nationen Sverige och är ett av de största hoten mot landets
            konkurrenskraft. Det är lätt att hålla med om. Investeringarna
            i infrastruktur måste öka rejält. Först och främst måste vi se
            till att skattebetalarna får så mycket väg och järnväg som möjligt
            för redan satsade pengar.
          </note>
          <note>
            I en intervju i Trafikforum säger Catharina Elmsäter-Svärd: Jag
            är glad att kunna konstatera att vi med den beslutade planen,
            kanske till skillnad från tidigare planer, har en plan som är
            finansierad.
          </note>
          <note>
            Antingen har vi socialdemokrater ett annat räknesätt än ministern
            och den borgerliga regeringen eller också har vi olika uppfattning
            om vad som är en finansierad plan. För mig innebär 40 miljarder
            minus i infrastrukturplanen inte en finansierad plan.
          </note>
          <note>
            Det är inga siffror som är tagna ur luften. Som vi har redovisat
            i vår motion har vi låtit riksdagens utredningstjänst räkna på
            hur stor skillnaden kan vara. De konstaterar att om priserna ökar
            i samma takt som under innevarande planperiod hamnar vi i en underfinansiering
            på 40 miljarder. Det är mycket pengar, fru talman.
          </note>
          <note>
            Konsekvensen blir att många viktiga investeringar runt om i Sverige
            riskerar att inte bli av. Ett exempel är den viktiga malmbanan
            i Norrbotten. Ett annat exempel är det viktiga E18-projektet väster
            om Karlstad hemma i Värmland, Jan-Evert.
          </note>
          <note>
            Jag tror att den borgerliga majoriteten har fastnat i en fåra
            som den inte kommer ur. Det är ett evinnerligt tjatande om historiska
            satsningar. Som min kollega Pia Nilsson uttryckte det i debatten
            i går kväll: Det liknar mest en retorisk rundgång, eller snarare
            tomgång, där de så kallade historiska satsningarna blir mer och
            mer urvattnade för varje gång de upprepas.
          </note>
          <note>
            Vi socialdemokrater tycker att det är förvånande att regeringen
            ännu inte har kommit till rätta med kostnadsökningen och att vi
            riksdagsledamöter inte får korrekt information om de verkliga
            kostnaderna.
          </note>
          <note>
            För att täcka regeringens luftslott på 40 miljarder skulle vi
            behöva skrota nästan hela försvarsbudgeten. Vad skulle försvarsminister
            Sten Tolgfors tycka om det?
          </note>
          <note>
            För att täcka regeringens luftslott på 40 miljarder skulle vi
            behöva stänga de flesta av landets högskolor och universitet.
            Vad skulle utbildningsminister Jan Björklund tycka om det?
          </note>
          <note>
            För att täcka regeringens luftslott på 40 miljarder skulle landets
            äldre inte längre få sin garantipension och efterlevandepension.
            Vad skulle äldreminister Göran Hägglund tycka om det?
          </note>
          <note>
            Därför kan jag inte förstå att moderaterna, med Jan-Evert Rådhström
            i spetsen, inte känner samma oro i dag som för tio år sedan när
            hans kommittémotion bifölls. Varför går inte Moderaterna med på
            Riksrevisionens förslag? Det skulle vara enkelt. Det är bara att
            ställa sig bakom vår reservation.
          </note>
          <note>
            Fru talman! Vi står självfallet bakom alla våra reservationer,
            men för tids vinnande yrkar jag bifall bara till reservation nr
            1.
          </note>
          <note type="speaker">
            Anf. 192 ANNIKA LILLEMETS (MP):
          </note>
          <note>
            Fru talman! Det är viktigt att hushålla väl med våra gemensamma
            resurser. De stora belopp som anslås till infrastruktur måste
            användas kostnadseffektivt så att de gör stor samhällsekonomisk
            nytta. Det är också oerhört viktigt att vi satsar på att bygga
            sådan infrastruktur för transporter som bidrar till att de transportpolitiska
            målen och miljökvalitetsmålen uppfylls i stället för sådan som
            motverkar dem.
          </note>
          <note>
            Beslut om infrastruktur omfattar många miljarder och utgör en
            ansenlig del av statsbudgeten. De stora väginvesteringarna, som
            planeras kosta mer än 500 miljoner kronor, står för ca 40 procent
            av de medel som riksdag och regering planerar att avsätta för
            väginvesteringar under perioden 20102021.
          </note>
          <note>
            Att sådana strategiska och kostbara beslut tagits med bristande
            underlag är oacceptabelt, inte minst för att en underskattning
            av kostnaden ger en missvisande bild av den samhällsekonomiska
            kostnaden. Utöver hög prisutveckling i vägbranschen, 35 procents
            ökning jämfört med priserna i övriga ekonomin mellan åren 2000
            och 2009, visar Riksrevisionens beräkningar att totalkostnaden
            för de 35 stora väginvesteringar som avslutades mellan 2005 och
            2009 ökade med i genomsnitt 818 procent från första planeringskostnaden
            till färdig väg.
          </note>
          <note>
            Därför är Riksrevisionens rekommendationer, att regeringen och
            Trafikverket ska åtgärda detta genom en starkare styrning och
            uppföljning samt genom mer rättvisande återrapportering till riksdagen,
            verkligen värda att tas på största allvar nu såväl som tidigare.
            Vi måste veta vad vi får för pengarna och att vi får så mycket
            som möjligt. Det handlar om medborgarnas pengar som vi förvaltar,
            och det handlar om ordning och reda.
          </note>
          <note>
            För att kunna hejda kostnadsökningarna måste vi förstås veta
            varför de uppstår. Någon övergripande studie av kostnadsökningar
            vid stora infrastrukturprojekt och deras orsaker har inte gjorts
            i Sverige sedan 1994. Det är hög tid att regeringen tar initiativ
            till en analys av kostnadsökningar kopplade till den aktuella
            infrastrukturplaneringen. Exempelvis finns uppgifter om att brister
            i konkurrensen i byggbranschen trissar upp priserna med upp till
            1520 procent. Att gå till botten med detta borde vara en självklarhet.
            Samtliga större vägprojekt som ingår i den nationella planen 20102021
            bör därför uppdateras utifrån eventuella kostnadsökningar med
            anledning av de brister i rapporteringen som Riksrevisionen uppmärksammat.
          </note>
          <note>
            Sist men inte minst bör Trafikverket i detta sammanhang prioritera
            om projekten i den nationella planen utifrån ett trafikslagsövergripande
            perspektiv så att de bidrar till uppfyllande av de transportpolitiska
            målen och de nationella miljökvalitetsmålen, som riksdagen har
            beslutat om. De transportpolitiska målen ska vara en utgångspunkt
            för statens alla åtgärder inom transportområdet, exempelvis hur
            myndigheterna ska prioritera bland olika önskemål och behov när
            de genomför sina uppdrag. Målen handlar dels om funktion, som
            att transportsystemets utformning ska medverka till att ge alla
            en grundläggande tillgänglighet med god kvalitet och användbarhet,
            dels om hänsyn till säkerhet, miljö och hälsa. Inte minst ska
            transportmålen bidra till att de nationella miljökvalitetsmålen
            uppnås. Begränsad klimatpåverkan och god bebyggd miljö är ett
            par viktiga miljökvalitetsmål där utvecklingen nu går åt fel håll.
          </note>
          <note>
            Att prioritera investeringar i klimatvänlig infrastruktur i stället
            för klimatskadlig är ett bra sätt att vända denna utveckling.
            Det är därför angeläget att ompröva beslut om att bygga nya motorvägar.
            Nya stora vägar ger mer biltrafik och ökade utsläpp av växthusgaser.
            Till exempel bör de miljarder som den sexfiliga motorvägen Förbifart
            Stockholm förväntas kosta i stället satsas på att bygga ut järnväg
            och annan kollektivtrafik.
          </note>
          <note>
            Det behövs nämligen stora satsningar på järnväg. Allt fler väljer
            att resa med tåg, och det har blivit alltmer uppenbart att det
            är alldeles nödvändigt att såväl satsa mer på drift och underhåll
            som bygga mer spår för att möta efterfrågan. Att bygga ut järnvägen
            så att både personer och gods i högre grad än nu kan transporteras
            på tåg i stället för i bil ger såväl klimatvinster som ökad säkerhet
            och bättre bebyggd miljö. Det kan bli mindre buller, mindre trängsel
            och minskade problem med luftföroreningar, för att nämna några
            av fördelarna.
          </note>
          <note>
            Om man tar miljökvalitetsmålen och de transportpolitiska målen
            på allvar är en omprioritering från väg- till järnvägsinvesteringar
            nödvändig.
          </note>
          <note>
            Vi står givetvis bakom alla våra reservationer, men för tids
            vinnande väljer jag att yrka bifall bara till reservation 4.
          </note>
          <note>
            (Applåder)
          </note>
          <note>
            I detta anförande instämde Stina Bergström (MP).
          </note>
          <note type="speaker">
            Anf. 193 SIV HOLMA (V):
          </note>
          <note>
            Fru talman! Jag yrkar bifall till reservation 1 om Riksrevisionens
            styrelses framställning om kostnadskontroll i stora väginvesteringar.
          </note>
          <note>
            Innan jag fortsätter vill jag framföra att jag instämmer i anförandena
            från Lars Mejern Larsson och Annika Lillemets.
          </note>
          <note>
            Bakom reservation 1 står förutom Vänsterpartiet även Socialdemokraterna
            och Miljöpartiet.
          </note>
          <note>
            Riksrevisionens styrelse anser att det, mot bakgrund av de betydande
            belopp som årligen anslås för väginvesteringar, är av största
            vikt att pengarna används kostnadseffektivt och på ett sätt som
            ger bästa nytta ur ett samhällsekonomiskt perspektiv. Dessa meningar
            låter som ljuv musik för en gammal kommunalekonom.
          </note>
          <note>
            Problemen med bristande kostnadskontroll i väginvesteringar har
            varit kända under en mycket lång tid, och flera myndigheter har
            under åren pekat på att man måste göra processen mer förutsägbar
            och kostnadseffektiv. Riksrevisionens styrelse anser det vara
            anmärkningsvärt att de problem som uppmärksammas i Riksrevisionens
            granskning om bristande beslutsunderlag och skenande kostnader
            fortfarande kvarstår. Styrelsen påpekar att problemen nu måste
            tas på allvar och att alla åtgärder måste vidtas för att få en
            effektivare och mer transparent process vid stora väginvesteringar.
            Både regeringen och Trafikverket får propåer om starkare styrning
            och uppföljning. Styrelsen anser att regeringens återrapportering
            till riksdagen behöver förbättras.
          </note>
          <note>
            Sammanfattningsvis föreslår Riksrevisionens styrelse att riksdagen
            begär att regeringen tar initiativ till åtgärder som säkerställer
            en förbättrad uppföljning och kostnadskontroll av väginvesteringsprojekt
            och att regeringen ser över hur återrapporteringen till riksdagen
            kan utvecklas i syfte att ge riksdagen en mer rättvis bild av
            de verkliga kostnaderna i stora vägprojekt.
          </note>
          <note>
            Vi instämmer i dessa förslag och anser att riksdagen ska bifalla
            dem. Även om majoritetspartierna inte har tyckt detta vid utskottsbehandlingen
            finns det en chans för er att ändra er vid voteringen i morgon.
          </note>
          <note>
            Utskottsmajoriteten anser att regeringen i stort sedan redan
            arbetar i enlighet med förslagen från Riksrevisionens styrelse.
            Jag tror inte att utskottsmajoritetens uppfattning stämmer överens
            med verkligheten. Efter att Riksrevisionens styrelse har påtalat
            bristerna i slutet av förra året menar utskottsmajoriteten på
            allvar att regeringen på ett par månader redan har hunnit med
            att förändra dessa påtalade allvarliga brister. Tillåt mig tvivla
            på detta.
          </note>
          <note>
            Riksdagens utredningstjänst har studerat hur finansieringen av
            den nationella infrastrukturplanen för perioden 20102021 kan förändras
            vid olika nivåer på prisökningar inom bygg- och anläggningssektorn.
            Studien visar att om vi får samma prisutveckling under de närmaste
            tio åren som vi har haft under det föregående decenniet kommer
            infrastrukturbudgeten att överskridas med hela 40 miljarder kronor.
            Dessa siffror som jag nu har nämnt stärker ytterligare allvaret
            i den kritik som Riksrevisionens styrelse påtalar. Därför vill
            jag än en gång säga följande till utskottsmajoriteten: Ni har
            chansen att ändra er vid voteringen i morgon.
          </note>
          <note>
            Fru talman! Jag yrkar bifall även till reservation 2 om analys
            av orsakerna till kostnadsökningarna som Vänsterpartiet och Miljöpartiet
            står bakom. Reservationen stärker ytterligare kritiken av dålig
            kontroll på kostnadsökningarna vid väginvesteringarna. Riksrevisionen
            identifierar ett antal direkta orsaker till kostnadsökningarna,
            till exempel kostnadsutvecklingen inom anläggningsmarknaden och
            tillkommande krav från kommunerna på vägarnas utformning. Vidare
            framhålls att kostnaderna för väginvesteringar blir högre än vad
            de skulle behöva bli. Det gäller till exempel den utbredda användningen
            av så kallade utförandeentreprenader som medför svagare drivkrafter
            i fråga om effektivisering och innovation. Andra orsaker som kan
            ha betydelse är bristande konkurrens i byggbranschen som driver
            upp priserna.
          </note>
          <note>
            Riksrevisionen konstaterar att det inte sedan 1994 har genomförts
            någon övergripande studie av kostnadsökningarna vid stora infrastrukturinvesteringar
            och deras orsaker. Det är alltså hög tid att en sådan analys görs
            så fort som möjligt så att vi kan se medborgarna i ögonen och
            också kan säga att pengarna används på bästa möjliga sätt.
          </note>
          <note type="speaker">
            Anf. 194 MALIN LÖFSJÖGÅRD (M):
          </note>
          <note>
            Fru talman! Vi debatterar nu Riksrevisionens styrelses framställning
            om kostnadskontroll i stora väginvesteringar och två följdmotioner.
            Riksrevisionen genomför en granskningsserie inom infrastrukturområdet,
            och vi har redan här i kammaren debatterat några av rapporterna
            senast den som handlade om järnvägsunderhållet. Jag och mina moderata
            kolleger och allianskolleger välkomnar denna granskning.
          </note>
          <note>
            Riksrevisionen identifierar i granskningen av kostnadskontrollen
            för väginvesteringar åren 20052009 ett antal brister och konstaterar
            också att riksdagen inte har fått en rättvisande bild av de verkliga
            kostnadsökningarna i beslutade väginvesteringar. Vidare framgår
            av granskningen att infrastrukturinvesteringar ofta blir dyrare
            än planerat.
          </note>
          <note>
            Utifrån detta föreslår Riksrevisionens styrelse att de brister
            som lyfts fram snarast bör åtgärdas, och de lämnar också två konkreta
            förslag till riksdagen. Det första är att regeringen ska ta initiativ
            till åtgärder som säkerställer en förbättrad uppföljning och kostnadskontroll
            av stora väginvesteringsprojekt, och det andra är att regeringen
            ska se över hur återrapporteringen till riksdagen kan utvecklas
            i syfte att ge riksdagen en mer rättvisande bild av de verkliga
            kostnaderna i vägprojekt.
          </note>
          <note>
            Fru talman! Det är allvarliga brister som Riksrevisionen påtalar,
            men allvarligast är att bristerna faktiskt har påtalats tidigare,
            vid granskningar gjorda för länge sedan senast 1994. Men ingenting
            har hänt, förrän vi fick en alliansregering 2006. Då började det
            hända saker, och det innan den granskning redovisades som vi debatterar
            nu. Med början under förra mandatperioden har det vidtagits flera
            kraftfulla insatser och åtgärder inom såväl Regeringskansliet
            som Vägverket, numera Trafikverket, för att komma till rätta med
            de fel och brister som påpekas.
          </note>
          <note>
            Redan 2006 startade Näringsdepartementet ett utredningsarbete
            för att förbättra den ekonomiska styrningen av investeringsprojekt.
            Hösten 2008 fick dåvarande Vägverket i uppdrag av regeringen att
            införa en ny styrmodell för att bland annat förbättra och systematisera
            återrapporteringen till Regeringskansliet och riksdagen samt arbeta
            med successiv kalkylering. Vägverket satte också i gång ett eget
            effektiviseringsarbete, som omfattade 90 punkter.
          </note>
          <note>
            I infrastrukturpropositionen som kom hösten 2008 konstaterade
            alliansregeringen att den ekonomiska styrningen bör förbättras,
            att kostnadskontrollen av investeringsprojekten behöver stärkas
            och att produktivitetsutvecklingen i anläggningsbranschen behöver
            bli bättre.
          </note>
          <note>
            Regeringen satte i gång med en trafikverksutredning med syfte
            att skapa en effektivare och mer ändamålsenlig myndighetsorganisation,
            vilket resulterade i en ny myndighetsstruktur med Trafikverket,
            Transportstyrelsen och Trafikanalys. Trafikanalys bildades som
            en analys- och stödmyndighet till regeringen för att få en effektiv
            styrning och uppföljning av Trafikverkets verksamhet.
          </note>
          <note>
            Bolagiseringar har också skett av delar av tidigare Vägverket
            och Banverket för att förbättra konkurrensen. Här vill jag gärna
            kommentera det Annika Lillemets tog upp. Hon efterfrågade nämligen
            en bättre konkurrens, men ändå sade Miljöpartiet nej till dessa
            bolagiseringar som ju var till för att förbättra konkurrensen
            i anläggningsbranschen. Det är märkligt.
          </note>
          <note>
            Regeringens redovisning till riksdagen är viktig och sker huvudsakligen
            i den årliga budgetpropositionen. Flera åtgärder har genomförts
            för att förbättra redovisningen, från ändrad grundlag till förra
            veckans beslut om en reformerad budgetlag och skärpta rapporteringskrav
            på Trafikverket. Det handlar om att man ska få en löpande rapportering,
            uppföljning och efterkalkylering och att det årligen ska rapporteras
            om bland annat riskbedömningar, marknads- och indexutveckling
            och avvikelser.
          </note>
          <note>
            Den nya styrmodell som har införts i det som nu är Trafikverket
            innebär också en förbättrad redovisning av projekten till regeringen,
            och likaså har verket en ny ekonomimodell som man arbetar med.
            Trafikverket har i ett remissvar med anledning av Riksrevisionens
            granskning angivit att man arbetar på ett annat sätt än tidigare.
            Man ska också påpeka att Riksrevisionen har granskat projekt som
            fanns och slutfördes under perioden 20052009.
          </note>
          <note>
            Trafikverket har även gått över till en central organisation
            för investeringsverksamheten, utifrån den kritik som tidigare
            framförts mot den regionala styrning som fanns. Utifrån detta
            kan vi förvänta oss en klart bättre redovisning till riksdagen.
          </note>
          <note>
            Riksrevisionen har också i sin granskning gjort en analys av
            vad det finns för faktorer och strukturer som bidrar till kostnadsökningarna
            på infrastrukturområdet. Vi kan konstatera att flera av de kostnadsdrivande
            aspekter som Riksrevisionen identifierar bekräftar det som även
            andra har kommit fram till och som till exempel har presenterats
            i Trafikverksutredningen. Regeringen tog också upp det i infrastrukturpropositionen
            2008.
          </note>
          <note>
            Fru talman! Kostnadsökningar har länge varit ett problem i anläggningsbranschen.
            Det är ingen nyhet. Jag är själv från anläggningsbranschen, så
            jag vet vad man pratar om. Det finns en rad olika orsaker till
            att projekt blir dyrare alltifrån ändrade förutsättningar till
            hur upphandlingarna utformas. Branschen bedöms också ha en låg
            produktivitet jämfört med andra branscher. Därför bildades 2003
            FIA, Förnyelse i anläggningsbranschen, på initiativ av Vägverket
            och Banverket för att se till att anläggningsbranschen får en
            snabbare och effektivare utveckling.
          </note>
          <note>
            Vi kan konstatera att Miljöpartiets krav i sin motion på en analys
            av kostnadsökningarna redan är uppfyllt, inte minst av det Riksrevisionen
            nu själv har granskat och presenterat.
          </note>
          <note>
            Alliansregeringen tillsatte hösten 2009 den så kallade Produktivitetskommittén
            för att följa upp och analysera de statliga beställarnas agerande
            för att förbättra produktivitet och innovationsgrad i anläggningsbranschen.
            Trafikverket har också satt i gång ett omfattande effektiviseringsarbete
            för att förbättra både den interna och den externa effektiviteten.
          </note>
          <note>
            Staten är en stor beställare och kan genom sitt agerande bidra
            till att anläggningsbranschen utvecklas i positiv riktning och
            att vi får ut mer spår och väg för pengarna. Här har Trafikverket
            satt upp en målsättning om att höja den externa effektiviseringen
            med minst 1015 procent. I Trafikverkets regleringsbrev är det
            också särskilt preciserat att myndigheten ska arbeta för ökad
            produktivitet allt med syfte att få bättre kostnadskontroll, förbättra
            styrning och redovisning och få ut mer spår och väg för pengarna.
          </note>
          <note>
            Fru talman! När det gäller det som framförs i de två yrkandena
            från Riksrevisionens styrelse och som också Socialdemokraterna
            har med i sin motion kan vi konstatera att detta arbete redan
            pågår för fullt sedan flera år tillbaka. Lars Mejern talar om
            tio år tillbaka och ett äldre tillkännagivande. Det fanns dock
            en klar skillnad då: Det fanns ett skäl till tillkännagivande
            på den tiden, eftersom ingenting hände. Det pågick ingenting.
            Nu pågår redan det som efterfrågas, och ett tillkännagivande skulle
            vara att slå in redan öppna dörrar.
          </note>
          <note>
            Jag tänkte också gå in och kommentera några av de andra saker
            som tas upp i de två följdmotionerna. Ett problem när det gäller
            investeringar är i flera fall de långa och utdragna planeringsprocesserna.
            Under förra mandatperioden tillsattes en parlamentarisk kommitté,
            Transportinfrastrukturkommittén, med syfte att utreda möjligheterna
            att förkorta planeringsprocessen. I höstas presenterades ett enigt
            betänkande med flera konkreta förslag.
          </note>
          <note>
            Dåvarande trafikverken Vägverket och Banverket fick också hösten
            2009 i uppdrag att ta fram förslag till ett nytt planeringssystem.
            En bred remissrunda med förslagen har genomförts, och nu pågår
            beredning inom Regeringskansliet.
          </note>
          <note>
            Socialdemokraterna vill omedelbart genomföra Transportinfrastrukturkommitténs
            förslag. Som jag redan nämnt är allt detta redan på gång, och
            jag förväntar mig att regeringen så snart som möjligt återkommer
            med förslag om detta. Men jag vill poängtera att det är viktigt
            att det, även om man vill att saker och ting ska hända nu direkt,
            sker en bra beredning så att förslag som slutligen läggs fram
            verkligen får önskad effekt.
          </note>
          <note>
            Socialdemokraterna vill också att Trafikverket får ett uppdrag
            att pröva nya kostnadseffektiva upphandlingsmodeller. Att val
            av upphandlingsmodell kan påverka kostnaderna i ett projekt har
            jag redan nämnt, och det är allmänt känt. Här handlar det återigen
            om att slå in öppna dörrar, för Trafikverket arbetar redan med
            detta.
          </note>
          <note>
            Jag kan dock inte undanhålla mig från att göra en liten reflexion.
            Här motionerar Socialdemokraterna om att Trafikverket bör pröva
            nya entreprenadformer. Men i betänkandet när vi behandlade Riksrevisionens
            granskning av järnvägsunderhållet motionerade samma socialdemokrater
            om att återgå till att monopolisera verksamheten. Det här får
            inte jag att gå ihop. Vill ni att det ska bli en monopolverksamhet
            igen, ja, då förstår jag inte varför ni nu vill ge Trafikverket
            i uppdrag att prova nya entreprenadformer, för vid en monopolverksamhet
            sker inga upphandlingar.
          </note>
          <note>
            Miljöpartiet yrkar i sin motion på en översyn av den nationella
            planen med anledning av Riksrevisionens rapport om kostnadskontroll
            i stora väginvesteringar och yrkar att projekten i planen bör
            omprioriteras utifrån detta.
          </note>
          <note>
            Jag hade tänkt fråga Miljöpartiets Annika Lillemets om hon menade
            att man skulle prioritera om och flytta pengar från väg till järnväg,
            men nu svarade Annika på det i sitt anförande. Jag kan hoppas
            att Annika tar en replik, för den här omprioriteringen gör ni
            utifrån att Riksrevisionen har riktat kritik mot kostnadskontrollen
            i väginvesteringar. Men vi som har läst Riksrevisionens nya rapport
            om kostnadskontrollen i järnvägsinvesteringar vet att man riktar
            exakt samma kritik mot kostnadskontrollen i stora järnvägsinvesteringar.
            Det vore intressant att få en liten reflexion kring det.
          </note>
          <note>
            När det gäller översyn av den nationella planen har det redan
            vidtagits åtgärder för att säkra kvalitet och jämförbarhet. Inför
            den nationella plan som det beslutades om för ett drygt år sedan
            fick dåvarande Vägverket i uppdrag att införa en ny styrmodell
            med successiv kalkylering.
          </note>
          <note>
            Man har arbetat med att stärka kvalitetsarbetet både internt
            och externt. Ett externt konsultföretag har granskat tillämpningen
            med successiv kalkylering, och Kungliga Tekniska Högskolan har
            anlitats för att säkra kvalitet och jämförbarhet i de samhällsekonomiska
            kalkylerna. Kalkylerna kommer successivt att förfinas och revideras,
            och det kommer att göras uppföljningar och efterkalkyler under
            genomförandet av planen.
          </note>
          <note>
            Fru talman! Senast som Riksrevisionen gjorde en liknande granskningsomgång
            var i mitten av 1990-talet. Får jag önska något är det att Riksrevisionen
            inte väntar 15 år till nästa gång. Det är bra att regeringen varit
            förutseende och redan gjort flera viktiga insatser när vi nu läser
            Riksrevisionens rapport. Utskottet påpekar också i betänkandet
            vikten av att regeringen i sin årliga rapportering till riksdagen
            återkommer till hur det går med de åtgärder som satts i gång för
            att förbättra kostnadskontrollen och med arbetet med effektivare
            användning av pengarna för väg och spårsatsningar. Att ständigt
            arbeta med förbättringar inom detta område är viktigt och angeläget.
            Därför skulle det vara värdefullt om Riksrevisionen kunde göra
            lite tätare granskningar så att vi kan få mer underlag för de
            insatser som görs.
          </note>
          <note>
            Innan jag glömmer bort det yrkar jag bifall till förslaget i
            betänkandet och avslag på samtliga reservationer.
          </note>
          <note>
            Jag vill vidare kommentera det Lars Mejern Larsson tog upp. Han
            vill gärna prata om luftslott. Trevligt, jag pratar också gärna
            om luftslott. Vem minns planen som det beslutades om 2004? Där
            kan vi snacka om luftslott. Redan när den planen beslutades saknades
            det 65 miljarder. Då är det inte lätt att ha en plan som håller
            hela vägen ut. Där kan vi snacka om luftslott, Lars Mejern.
          </note>
          <note>
            Det finns en skillnad mellan tidigare och nu. Det är att nu genomförs
            en rad åtgärder. Du nämnde 40 miljarder. Egentligen kan du nämna
            vilken siffra du vill, för det går att beräkna hur man vill hur
            kostnadsökningarna skulle kunna se ut. De kan vara noll, de kan
            bli minus 20 miljarder och de kan bli plus 20 miljarder. Det viktigaste
            är att man från början har en fullt finansierad plan, vilket planen
            20102021 är. Att det har införts insatser och åtgärder som gör
            att man har en klart bättre kostnadskontroll borgar för att de
            åtgärder och projekt som beslutats kommer att genomföras under
            planperioden.
          </note>
          <note>
            I detta anförande instämde Christer Akej, Sten Bergheden, Lotta
            Finstorp, Edward Riedl och Eliza Roszkowska Öberg (alla M) samt
            Ola Johansson (C) och Annelie Enochson (KD).
          </note>
          <note type="speaker">
            Anf. 195 LARS MEJERN LARSSON (S) replik:
          </note>
          <note>
            Fru talman! En sak är att välkomna men inte mena någonting. Jag
            menade däremot att jag välkomnar Riksrevisionens rapport och gör
            någonting åt det, liksom jag välkomnar ett spännande replikskifte.
            Jag menar det.
          </note>
          <note>
            Återigen skyller man ifrån sig. Visst, vi kan gå tillbaka och
            se vad vi gjorde under vår regeringstid, men jag tycker inte att
            det är relevant i dag. Det är snart fem år sedan vi förlorade
            regeringsmakten. Nu har ni snart haft fem år på er att göra någonting,
            men fortfarande kvarstår problemet med att kostnaderna skenar.
            Det är alltså ingen höger- eller vänsterfråga.
          </note>
          <note>
            Fru talman! Jag tycker att det här mer är en fråga om hur vi
            i riksdagen ska få information så att vi kan fatta riktiga beslut.
            Det är mer en fråga om politiskt mod. Kan vi kräva av regeringen
            att den gör större ansträngningar än vad den gjort hittills? Som
            jag sade förut gjorde våra kamrater det för tio år sedan. Frågan
            är om Malin Löfsjögård och hennes bundsförvanter på den borgerliga
            sidan kan ta ett lika stort ansvar i dag.
          </note>
          <note>
            Luftslott: Visst, Moderaterna och Malin Löfsjögård kan slå labben
            mot bröstet och berätta om allt som gjorts och görs. Men jag slår
            hellre näven i bordet och säger att det görs för lite, precis
            som Riksrevisionen påtalar, något som jag och Socialdemokraterna
            tar på största allvar.
          </note>
          <note>
            Jag undrar därför, fru talman: Är det inte meningen att vi ska
            lyssna på experter från Riksrevisionen?
          </note>
          <note type="speaker">
            Anf. 196 MALIN LÖFSJÖGÅRD (M) replik:
          </note>
          <note>
            Fru talman! Jag kan börja fundera om Lars Mejern Larsson över
            huvud taget var i kammaren under mitt anförande. Jag redogjorde
            för alla de insatser och åtgärder som regeringen har vidtagit
            sedan 2006. Det är åtgärder som vidtagits innan Riksrevisionens
            rapport kom. Riksrevisionen har själv konstaterat i den fortsättning
            på den granskning som den gör att regeringen under tiden som Riksrevisionen
            höll på med sina granskningar har börjat genomföra en rad olika
            åtgärder. Det kan vi konstatera när Riksrevisionen har släppt
            sin rapport om kostnadskontroll på järnväg, för den är nämligen
            gjord samtidigt som vägkostnadskontrollen, men man har lagt in
            en extra mening om att Riksrevisionen har noterat att regeringen
            och ansvarigt verk under det senaste året tagit flera initiativ
            som tyder på en ambitionshöjning vad gäller kostnadskontrollen.
          </note>
          <note>
            Det du framför, Lars Mejern, är inte sant. Sanningen kan ibland
            göra ont när man själv har tillhört ett lag som inte gjorde någonting.
            Jag förstår att du inte vill stå här och berätta om alla saker
            som införs, utan det är bra mycket roligare för dig att föra fram
            Riksrevisionens kritik.
          </note>
          <note>
            Vi tar allvarligt på det som Riksrevisionen framför. Det står
            i betänkandet, och det är ett viktigt underlag, inte minst i och
            med att det bekräftar det som regeringen redan har presenterat
            i infrastrukturpropositionen 2008. Det är utifrån det som man
            vidtar en rad åtgärder. Det var nämligen så att regeringen inför
            infrastrukturpropositionen 2008 bemödade sig att titta på Riksrevisionens
            senaste granskning från 1994 som tidigare regeringar inte alls
            hade tittat på och började genomföra åtgärder och förslag allt
            för att förbättra kostnadskontrollen och se till att de projekt
            som beslutas också genomförs så att det inte bara blir en spade
            i marken och sedan ingenting mer.
          </note>
          <note type="speaker">
            Anf. 197 LARS MEJERN LARSSON (S) replik:
          </note>
          <note>
            Fru talman! Jag kan lugna Malin Löfsjögård med att jag var i
            kammaren och lyssnade på vad hon sade.
          </note>
          <note>
            Det här med att slå in öppna dörrar: Vem var det som skrev i
            sitt valmanifest att varje skattekrona ska användas på bästa sätt?
            Exakt, det var Moderaterna. Det håller jag med om. Självklart
            är vårt ansvar som riksdagsledamöter att se till att varje skattekrona
            som betalas in till staten ska användas på bästa sätt.
          </note>
          <note>
            Fru talman! Malin Löfsjögård har lett den så kallade Produktivitetskommittén
            sedan ett par år tillbaka. Syftet var att spara pengar, skattepengar,
            för oss alla, att grävmaskinen skulle slippa att stå still och
            att vägobjekt skulle bli fortare färdiga att användas, vilket
            skulle spara kostnader och bidra till en ökad trafiksäkerhet,
            men det har inte hänt någonting.
          </note>
          <note>
            När nu vägarna blir dyrare än nödvändigt används inte våra gemensamma
            skattepengar på ett klokt och kostnadseffektivt sätt. Och man
            säger sig vara rädd om skattebetalarnas pengar!
          </note>
          <note>
            Fru talman! Den borgerliga majoriteten i utskottet är väl mer
            rädd för att regeringen ska misstycka om vi ger dem ett tillkännagivande
            än vad den tycker om att spara skattebetalarnas pengar. Jag kan
            bara konstatera att för tio år sedan blundade inte trafikutskottet,
            men det var då det.
          </note>
          <note type="speaker">
            Anf. 198 MALIN LÖFSJÖGÅRD (M) replik:
          </note>
          <note>
            Fru talman! Det talas om att slå in öppna dörrar. Då kan vi titta
            på vad Riksrevisionens styrelse föreslår, jo att regeringen bör
            ta initiativ till åtgärder som säkerställer en förbättrad uppföljning
            och kostnadskontroll av stora väginvesteringsprojekt. De initiativen
            startade redan 2006.
          </note>
          <note>
            Det andra förslaget är att regeringen bör se över hur återrapporteringen
            till riksdagen kan utvecklas i syfte att ge riksdagen en mer rättvis
            bild av de verkliga kostnaderna i stora vägprojekt. Det arbetet
            har också påbörjats under förra mandatperioden.
          </note>
          <note>
            Att lägga ett tillkännagivande beträffande något som redan pågår
            är inget annat än att slå in öppna dörrar. Det är väl bra mycket
            bättre att regeringen fortsätter arbeta med de åtgärder som man
            har startat och ser till att de insatserna genomförs.
          </note>
          <note>
            Det är trevligt att man får några bonusår i Produktivitetskommittén.
            Men för protokollets skull: Jag tillträdde som ordförande för
            den kommittén i april 2010.
          </note>
          <note>
            Frågan är om Lars Mejern Larsson vet vad vi gör i Produktivitetskommittén,
            varför den är tillsatt. Den är tillsatt därför att man ser att
            det finns stora kostnadsökningar. Man ser att det finns andra
            arbetssätt. Man ser också att det finns en rad olika förslag och
            idéer som har funnits länge men där ingen har pekat med hela handen
            för att se till att det händer saker.
          </note>
          <note>
            Produktivitetskommittén har i uppdrag att följa upp och analysera
            just det som Trafikverket gör för att se till att vi har bättre
            koll på kostnaderna och se till att produktiviteten och innovationsgraden
            i anläggningsbranschen ökar och förbättras. Det är inte något
            som blir klart på ett halvår, utan det är ett längre uppdrag som
            går ända till 2012, just i syfte att sätta press på Trafikverket
            att se till att det också händer något.
          </note>
          <note>
            Tidigare har man riktat kritik mot branschen. Men regeringen
            har insett att man är en stor beställare, och beställaren har
            stor makt att se till att det händer saker och se till att man
            får bukt med de kostnadsökningar som man inte vill ha.
          </note>
          <note type="speaker">
            Anf. 199 ANNIKA LILLEMETS (MP) replik:
          </note>
          <note>
            Fru talman! Jag tar Riksrevisionen på stort allvar. De kanske
            slår in öppna dörrar. Men jag tror inte att de gör det för skojs
            skull. De tycker ändå att det inte görs tillräckligt mycket. Det
            är naturligtvis bra att regeringen har börjat jobba med de här
            sakerna och har gjort en massa bra det är utmärkt.
          </note>
          <note>
            Men när Riksrevisionen faktiskt föreslår att det ska göras mer
            de säger ju det och rekommenderar regeringen att förbättra kostnadskontrollen
            och uppföljningen i infrastrukturplaneringen tycker jag att man
            måste ta det på allvar, för det är ändå de som är experter på
            detta.
          </note>
          <note>
            Därför förstår jag inte riktigt varför majoriteten inte vill
            gå lite längre, när nu Riksrevisionen tycker att man bör göra
            det. Jag tar som sagt Riksrevisionen på stort allvar och har stor
            respekt för deras kompetens.
          </note>
          <note>
            Jag är glad att Malin Löfsjögård nämner kostnadskontroll av järnvägsinvesteringar.
            Det är naturligtvis lika viktigt. Det är utmärkt att Riksrevisionen
            jobbar även med det. Det handlar om skattepengar och om att hushålla
            med dem, som Lars Mejern Larsson sade. Det är oerhört viktigt.
          </note>
          <note>
            Att flytta över investeringar från väg till järnväg handlar faktiskt
            om samhällsekonomiskt ansvar på lång sikt, längre än till nästa
            kvartal. Satsar vi fel och bygger in oss i klimatskadliga transportinfrastrukturer
            blir det väldigt dyrt i längden med klimatskadorna. Det är därför
            vi ska tänka klokt och investera i järnväg nu.
          </note>
          <note type="speaker">
            Anf. 200 MALIN LÖFSJÖGÅRD (M) replik:
          </note>
          <note>
            Fru talman! Det är nästan så att jag får fråga oppositionen om
            ni har läst betänkandet. Det står ordagrant på s. 21: Utskottet
            vill i likhet med Riksrevisionens styrelse understryka att det
            är anmärkningsvärt att de problem som uppmärksammas i granskningen
            om bristande kostnadskontroll i väginvesteringar fortfarande kvarstår,
            trots att de varit kända under en lång tid.
          </note>
          <note>
            Det innebär att Alliansen tar allvarligt på det som kommer fram
            i Riksrevisionens granskning. Samtidigt måste man påtala att det
            arbete som efterfrågas redan har startat.
          </note>
          <note>
            Det gläder mig att Annika Lillemets tycker att det är lika viktigt
            med god kostnadskontroll inom järnvägsprojekt som inom vägprojekt.
          </note>
          <note>
            I min värld, i Moderaternas värld och i Alliansens värld behövs
            satsningar på både väg och spår, och det ena behöver inte förta
            det andra, särskilt inte eftersom vi har satt in kraftfulla åtgärder
            för att förbättra kostnadskontrollen för både väg- och järnvägsinvesteringar
            och arbetar för att få ut mer spår och väg för de pengar som satsas.
          </note>
          <note>
            Det handlar om att se till att vi har bra kommunikationer och
            att vi har bra transporter över hela landet. Att då lägga allt
            på enbart järnvägssatsningar kommer inte att lösa de transportproblem
            som finns i vårt land.
          </note>
          <note>
            Det är viktigt att jobba med samhällsekonomiska bedömningar och
            kalkyler. I trafikutskottet kommer vi att återkomma till ett sådant
            betänkande senare, eftersom Riksrevisionen granskar också det
            området. Men det måste gälla samma förutsättningar på vägsidan
            och järnvägssidan.
          </note>
          <note type="speaker">
            Anf. 201 ANNIKA LILLEMETS (MP) replik:
          </note>
          <note>
            Fru talman! Jag upprepar att det är väldigt viktigt att man har
            en helhetssyn och tittar över transportsslagsgränserna. Om man
            tar de nationella miljömålen och de transportpolitiska målen på
            allvar det vill jag verkligen understryka måste man se om det
            är rätt att satsa på motorvägar som ger stora kostnader på lång
            sikt eller om det är mer rätt att satsa mer på järnväg. Naturligtvis
            ska inte alla infrastrukturinvesteringar gå dit det har i varje
            fall inte jag sagt men motorväg är inte den väg vi ska slå in
            på för framtiden, om vi ska ta miljömålen och de transportpolitiska
            målen på allvar.
          </note>
          <note>
            Jag förstår fortfarande inte varför majoriteten inte lyssnar
            på Riksrevisionen. Det är väl alldeles utmärkt att arbetet med
            en bättre kostnadskontroll har startats. Men Riksrevisionen är
            ju inte nöjd utan vill att mer ska göras. Varför vill inte ni
            det? Det förstår jag inte.
          </note>
          <note type="speaker">
            Anf. 202 MALIN LÖFSJÖGÅRD (M) replik:
          </note>
          <note>
            Fru talman! Helhetssyn och trafikslagsövergripande det var ledorden
            under förra mandatperioden, när alliansregeringen startade arbetet
            med att göra om hela transport- och infrastruktursektorn, just
            för att se till vikten av att skapa långsiktigt hållbara transporter
            för långsiktigt hållbar tillväxt.
          </note>
          <note>
            Vi kan konstatera att det i den plan som beslutades för drygt
            ett år sedan och som gäller 20102021 satsas mer på både spår och
            väg, både vad gäller drift och underhåll och i fråga om investeringar.
          </note>
          <note>
            Riksrevisionens granskningar och vad de kommer fram till är ett
            viktigt underlag i regeringens fortsatta arbete. Men det förtar
            inte att vi här kan berätta vilket arbete alliansregeringen redan
            har satt i gång, för det är väldigt viktigt. Hade det inte påbörjats
            under förra mandatperioden hade vi stått på noll i dag.
          </note>
          <note type="speaker">
            Anf. 203 SIV HOLMA (V) replik:
          </note>
          <note>
            Fru talman! Malin Löfsjögård läser upp vad majoriteten i utskottet
            säger om att man delar Riksrevisionens uppfattning. Då vill jag
            bara säga: Riksdagen har en granskande roll vad gäller regeringens
            maktutövning. Riksdagens roll bör inte vara att bara vara försvarsadvokat
            för regeringen. Skulle utskottsmajoriteten ta på allvar vad Riksrevisionens
            styrelse säger borde det ha varit på sin plats att göra ett tillkännagivande.
          </note>
          <note>
            Observera att själva granskningsperioden är från 2005 till 2009.
            Vad Malin Löfsjögård talar om är åtgärder som man har börjat utföra
            2006. Då blir det logiskt sett så att Riksrevisionen inte har
            uppfattat att de åtgärderna är till fyllest, för annars skulle
            man ha tagit hänsyn till dem när man kom med sina rekommendationer.
          </note>
          <note>
            Jag vill avslutningsvis säga: Jag är ganska trött på att lyssna
            på riksdagsledamöter och kolleger som tror att historien börjar
            först när man själv kommer till riksdagen. Vänsterpartiet har
            aldrig suttit med i någon regering, men jag har stor respekt för
            de regeringar som har funnits. Vad jag har förstått har det vidtagits
            väldigt många åtgärder, genom att bygga ut både järnvägsspår och
            vägar. Jag tycker att man ska ha lite ödmjukhet i de sammanhangen.
            Andra har gjort en del. Man kanske inte har gjort tillräckligt
            eller gjort rätt saker, men man har utfört en hel del.
          </note>
          <note type="speaker">
            Anf. 204 MALIN LÖFSJÖGÅRD (M) replik:
          </note>
          <note>
            Fru talman! Jag börjar med det sista. Jag har inte påstått att
            det inte byggdes några vägar eller spår under den förra socialdemokratiska
            regeringen. Det jag sade var att den plan som nu är beslutad för
            20102021 innebär att det kommer att satsas mer på både väg och
            spår vad gäller drift, underhåll och investeringar.
          </note>
          <note>
            Sedan var det frågan om ett tillkännagivande. Vi har en regering
            som redan har satt i gång det som efterfrågas i Riksrevisionens
            styrelses förslag. Socialdemokraterna slår sig gärna för bröstet
            för de här yrkandena, men man har helt enkelt kopierat det som
            Riksrevisionens styrelse har skrivit.
          </note>
          <note>
            Lars Mejern nämnde ett tillkännagivande för tio år sedan. Det
            skulle vara lite intressant att få höra Siv Holmas kommentar till
            det. För det tillkännagivandet gav faktiskt inte någon effekt
            alls.
          </note>
          <note type="speaker">
            Anf. 205 SIV HOLMA (V) replik:
          </note>
          <note>
            Fru talman! Till skillnad från Malin Löfsjögård vill jag säga
            att ett arbete också har gjorts under den tid som avses. Men jag
            tycker också att man inte gjorde tillräckligt. Vänsterpartiet
            var också med på detta tillkännagivande när det var aktuellt.
          </note>
          <note>
            När det gäller de här sakerna ska jag bara tala om för Malin
            Löfsjögård att det för min del inte spelar någon roll vilken färg
            regeringen har. Gör man inte tillräckligt tycker jag faktiskt
            att jag som riksdagsledamot har en skyldighet att granska maktutövningen
            och också påtala de fel som har begåtts, som man ska rätta till.
          </note>
          <note>
            Jag har all förståelse för att det tar tid att förändra sådana
            här saker. Det handlar till exempel om att infrastrukturplanen
            går med stora underskott därför att kostnadsökningen är så stor.
            Då menar jag att man måste göra en skarp och tydlig markering
            från riksdagens sida om att detta icke är acceptabelt, oavsett
            vilken regering vi har.
          </note>
          <note>
            Jag är oerhört tacksam över att Riksrevisionen har gjort den
            här granskningen, att vi har en riksrevision och att Riksrevisionsstyrelsen
            har påtalat detta. Därför tycker jag att det är viktigt att också
            göra ett tillkännagivande.
          </note>
          <note>
            Det hade varit klädsamt om också majoritetspartierna hade gjort
            det i stället för att bara hålla på och försvara och säga: Jo,
            men den socialdemokratiska regeringen var mycket sämre.
          </note>
          <note>
            Det räcker inte som försvar för mig som riksdagsledamot. Jag
            vill nämligen se alla väljare i ögonen, och jag vill säga till
            dem: Jag har gjort vad jag har kunnat göra, men det arbetet är
            inte ännu fullständigt korrekt utfört från regeringarnas sida.
          </note>
          <note type="speaker">
            Anf. 206 MALIN LÖFSJÖGÅRD (M) replik:
          </note>
          <note>
            Fru talman! Det är ju därför vi har den här debatten i kammaren.
            Det är därför som trafikutskottet har behandlat det här i betänkandet
            om Riksrevisionens granskning av kostnadskontroll i stora väginvesteringar.
            Vi har en riksrevision, och riksdagen ska också kunna behandla
            detta.
          </note>
          <note>
            Men det vore väldigt märkligt om vi i en sådan debatt och i ett
            sådant betänkande bara skulle lista det som Riksrevisionen framför
            och inte kommentera eller att ta med det som faktiskt görs av
            regeringen. Det är nämligen viktigt för det fortsatta arbetet
            att också tala om att det pågår ett arbete, att det arbetet har
            satts i gång tidigare, så att man tillsammans kan arbeta för att
            se till att det blir ännu fler förbättringar. Detta är alltså
            ett märkligt påstående.
          </note>
          <note>
            Vi kan också konstatera att man har gjort ändringar i grundlagen
            och infört en bestämmelse i regeringsformen som stärker riksdagen
            och lägger en skyldighet, kan man säga, när det gäller att utskotten
            faktiskt ska följa upp och bättre analysera sina ansvarsområden.
          </note>
          <note>
            Men det är verkligen märkligt om jag inte skulle få stå här i
            kammaren och berätta om de åtgärder som faktiskt vidtas. Vi skulle
            då bara diskutera Riksrevisionens granskning och deras förslag.
          </note>
          <note>
            Att göra ett tillkännagivande om någonting som redan pågår är
            att slå in öppna dörrar. Riksrevisionen har också i de granskningsrapporter
            som kommer lagt med att de har sett att regeringen har vidtagit
            åtgärder. Vi kan också se det i det remissvar som Trafikverket
            har lämnat in med anledning av Riksrevisionens granskning.
          </note>
          <note>
            Det Riksrevisionen kommer fram till ska man ta på allvar, och
            det gör vi i Alliansen, och det gör alliansregeringen. Men det
            förtar inte att man också berättar om de åtgärder som har vidtagits
            och de initiativ som har tagits.
          </note>
          <note>
            Sedan är det här ingenting som löser sig på en sekund, en dag,
            en vecka eller ett år. Det är ett långsiktigt arbete. Det handlar
            om att vända en ganska stor skuta som har åkt åt fel håll tidigare.
          </note>
          <note type="speaker">
            Anf. 207 LARS TYSKLIND (FP):
          </note>
          <note>
            Fru talman! Jag vill börja med att instämma i Malin Löfsjögårds
            anförande. Det kanske skulle räcka med att göra det. Men jag tänker
            inte bara göra det, utan jag ska även yrka bifall till förslaget
            i betänkandet och avslag på samtliga reservationer.
          </note>
          <note>
            Jag kan bara konstatera att vi från Folkpartiets och Alliansens
            sida ser mycket positivt på att vi har den här genomgången från
            Riksrevisionens sida. Man har en rad rapporter nu när det gäller
            infrastrukturområdet. Det är klart att inte alla rapporter från
            Riksrevisionen är positiva. Det är faktiskt deras arbete att ta
            fram det som man ska göra någonting åt.
          </note>
          <note>
            Bakgrunden till dagens debatt är Riksrevisionens rapport Kostnadskontroll
            i stora väginvesteringar? som överlämnades i november 2010. Som
            Siv Holma nämnde förut har det gått tre fyra månader sedan dess.
            Men när det gäller regeringens åtgärder finns det, som sagt, ingen
            koppling till just de tre fyra månaderna, utan regeringen har,
            som Malin Löfsjögård förtjänstfullt har berättat, jobbat under
            ganska många år med den här frågan.
          </note>
          <note>
            I grunden handlar Riksrevisionens granskningar om att blicka
            bakåt för att man ska kunna lära sig framåt och göra förbättringar
            och effektiviseringar. Jag kan lova den rödgröna oppositionen
            att vi tar detta på mycket stort allvar och naturligtvis också
            lär oss av detta.
          </note>
          <note>
            Jag är egentligen lite mer bekymrad över att man hade samma påpekanden
            1994 från Riksrevisionsverket. Man tog fram samma problem som
            finns i dag. Det tycker jag däremot är bekymmersamt.
          </note>
          <note>
            Lars Mejern Larsson berättade förut att Jan-Evert Rådhström tydligen
            hade fått ett tillkännagivande någon gång för tio år sedan. Man
            kan ställa sig frågan: Vad hade det för framgång när det ändå
            inte hände någonting? Vad var det för syfte med det?
          </note>
          <note>
            Man kan konstatera att vi under 2000-talet fortfarande har haft
            väldigt stora kostnadsökningar inom vägbranschen. Förutom rena
            branschkostnader kan man plussa på kostnaderna från första plan
            till färdigställd väg, från 8 till 18 procent, som man konstaterar
            här, som ligger ovanpå detta.
          </note>
          <note>
            Fru talman! Det är naturligtvis allvarligt när man säger att
            riksdagen inte har fått en rättvisande bild av de verkliga kostnadsökningarna
            i de beslutade vägprojekten. Riksdagen beslutar ju om ramar och
            ekonomin i detta. När det då blir betydligt dyrare än vad som
            planerats får vi inte så mycket väg som vi har tänkt för de pengar
            som vi har anslagit.
          </note>
          <note>
            Riksrevisionens styrelse förslår då, med förslag från Riksrevisionen,
            att det ska vara ett tillkännagivande till regeringen som handlar
            om att regeringen dels ska vidta åtgärder för att säkra den här
            uppföljningen och kostnadskontrollen av stora vägprojekt, dels
            ska se över rapporteringen till riksdagen så att den blir mer
            rättvisande. Så måste det naturligtvis bli, och så måste det vara.
            Socialdemokraterna har i en motion likalydande yrkanden.
          </note>
          <note>
            Fru talman! Nu är det faktiskt så positivt och lyckligt, som
            har sagts från talarstolen tidigare, att vi har en regering som
            redan har inlett det här arbetet. Det handlar inte alls om de
            tre fyra månaderna, som Siv Holma nämnde förut, sedan rapporten
            kom, utan det här arbetet ligger betydligt längre bak i tiden.
          </note>
          <note>
            Det är positivt att man redan har inlett de här processerna hos
            Vägverket, Trafikverket och regeringen för att komma till rätta
            med de här problemen.
          </note>
          <note>
            Det har vidtagits många åtgärder för att förbättra uppföljningen
            och kostnadskontrollen i vägprojekten. Jag behöver inte ta dem
            igen. De redovisades bra här tidigare.
          </note>
          <note>
            Vi kan hålla på och träta om huruvida det ska vara ett tillkännagivande
            eller inte. Men det måste vara ett syfte med ett tillkännagivande.
            Det handlar om att sätta i gång en process, att vi från riksdagens
            sida säger till regeringen: Vi vill faktiskt att ni jobbar med
            detta.
          </note>
          <note>
            Men om de nu redan jobbar med detta är syftet med tillkännagivandet
            redan uppfyllt. Det blir direkt överflödigt, skulle jag vilja
            påstå.
          </note>
          <note>
            Jag har respekt för tillkännagivanden, men de måste faktiskt
            fylla ett syfte.
          </note>
          <note>
            För att ta några exempel på de åtgärder som har skett under mandatperioden,
            om man ska dra dem i stora drag, har bildandet av Trafikverket
            gett bättre förutsättningar för transportsystemets funktion och
            effektivisering. Även upphandlar- och beställarfunktionerna och
            allt detta har förbättrats genom att man har fått ett samlat trafikverk.
          </note>
          <note>
            Dessutom har myndigheten Trafikanalys som nämndes här förut gett
            större förutsättning för uppföljning och styrning av Trafikverkets
            verksamhet.
          </note>
          <note>
            När det gäller entreprenadsidan, som har diskuterats här, är
            det en gammal diskussion vi har haft. När vi diskuterade OPS,
            offentligprivat samverkan, kom vi ganska snabbt fram till att
            det som var en av de stora och bra sakerna med det faktiskt var
            att det handlade om funktionsupphandlingar. Det är det som Riksrevisionen
            påpekar, att man ska gå från utförandeentreprenader till just
            funktionsupphandlingar i större skala.
          </note>
          <note>
            Jag vet att Trafikverket jobbar med det på andra ställen också,
            men när trafikutskottet var i Västernorrland fick vi ett konkret
            exempel på att man har upphandlat en vägsträcka på det sättet.
            Vi såg att det var ett positivt sätt att arbeta och att man hade
            lyft ut det positiva ur OPS-diskussionen det här var det som verkligen
            kunde rationalisera och ge incitament för kostnadsbesparingar.
          </note>
          <note>
            Fru talman! Det finns mycket mer att säga om detta, men det framgår
            mycket i betänkandet, och det har diskuterats ganska mycket.
          </note>
          <note>
            När det gäller återrapporteringen från regeringen till riksdagen
            är en förutsättning för det att man får ordning på det första
            problemet: att regeringen de facto har en riktig redovisning från
            Trafikverket. Det är naturligtvis en process som tar tid. Man
            har jobbat med den några år, och den kommer naturligtvis att få
            mer och mer genomslag när det gäller att kunna hålla kostnadskontrollen.
          </note>
          <note>
            Jag förstår inte riktigt den uträkning som man gjort från socialdemokratiskt
            håll. Man utgår från några år, 20042006, och det är klart att
            om man inte vidtar några åtgärder kan man använda en historisk
            siffra och sedan bara extrapolera ut den i framtiden. Men så fungerar
            ju inte världen. Åtminstone alliansregeringen har sett att detta
            var ett problem och gör någonting åt det. Verkligheten förändras
            hela tiden, och då blir naturligtvis uträkningen en helt annan.
          </note>
          <note>
            Fru talman! Jag tänkte också tala lite kort kring reservation
            3 från Socialdemokraterna, där man tar fram betydelsen av en effektiv
            planeringsprocess.
          </note>
          <note>
            Man föreslår att regeringen omedelbart genomför Transportinfrastrukturkommitténs
            förslag. Det är naturligtvis helt sant att en effektiv planeringsprocess
            är väldigt lönsam. Det visade också Transportinfrastrukturkommittén
            i sitt betänkande. Det finns det absolut inga meningsmotsättningar
            om.
          </note>
          <note>
            Vi var några som var med i den där parlamentariska gruppen. Vi
            vet också att när vi överlämnade betänkandet till infrastrukturministern
            i september 2010 var det en helt enig kommitté som gjorde det,
            och det var ju väldigt bra. Det borgar för att detta kan bli en
            samlad och bra politik.
          </note>
          <note>
            Det överlämnades alltså i september och har remissbehandlats
            fram till december. Nu pågår beredningsarbete i Regeringskansliet.
            Jag vill nog påstå att snabbare än så kan en process knappast
            gå när vi jobbar med en sådan fråga, så även där kan jag tycka
            att ett tillkännagivande liksom inte har något syfte. Arbetet
            pågår, och vi har en enig kommitté i ett utskott. Vi får spara
            de här tillkännagivandena tills de verkligen behövs.
          </note>
          <note>
            Här pågår arbetet, och jag tror att det är väldigt viktigt att
            vi får till det här med planeringsprocesserna. Då handlar det
            definitivt inte om att effektivisera på så sätt att man tar bort
            den demokratiska insynen och chansen att vara med och påverka.
            Den delen behöver inte alls bli sämre bara för att man är effektivare.
          </note>
          <note>
            Med detta är jag nöjd för dagen!
          </note>
          <note>
            (Applåder)
          </note>
          <note>
            I detta anförande instämde Anita Brodén (FP), Christer Akej,
            Sten Bergheden, Lotta Finstorp, Malin Löfsjögård, Edward Riedl
            och Eliza Roszkowska Öberg (alla M) samt Ola Johansson (C) och
            Annelie Enochson (KD).
          </note>
          <note>
            Överläggningen var härmed avslutad.
          </note>
          <note>
            16 § Livsmedelskontroll
          </note>
          <note>
            Föredrogs
          </note>
          <note type="speaker">
            Anf. 208 PYRY NIEMI (S):
          </note>
          <note>
            Fru talman! Jag står bakom de reservationer som lagts fram av
            oss socialdemokrater, men för tids vinnande yrkar jag bifall till
            utskottets förslag under punkt 8 samt bifall till reservation
            7.
          </note>
          <note>
            Kontrollen av livsmedel är en absolut nödvändighet för att säkerställa
            god kvalitet, ge konsumenterna den allra bästa vägledningen kring
            att välja bra och hälsoriktig mat och gagna tydliga spelregler
            och riktlinjer för primärproducenterna, livsmedelsindustrin och
            livsmedelshandlarna. Sverige har traditionellt en bra livsmedelskontroll,
            men inget är ju så bra att det inte går att utveckla.
          </note>
          <note>
            Diskussionen kring transfetter har pågått i många år. Alla vet
            att transfetterna tillhör de onda fetterna i likhet med mättade
            fetter som höjer LDL-kolesterolvärdet och ökar risken för hjärt-
            och kärlsjukdomar. Under senare år har användningen av transfetter
            minskat i Sverige, men det är ändå en viktig beståndsdel i till
            exempel snabbmat, pajer och piroger. Hälften av transfetterna
            är industriellt producerade, hälften kommer naturligt från mejeriprodukter
            och kött.
          </note>
          <note>
            I Danmark infördes 2004 regler som innebär att högst 2 procent
            av den totala mängden fett i ett livsmedel får vara industriellt
            framställt transfett. Man har också genomfört en studie i Danmark
            avseende mängden transfett i olika livsmedel och jämfört bland
            annat med Sverige. Studien har presenterats i The New England
            Journal of Medicine.
          </note>
          <note>
            I studien framkommer det till exempel att en svensk som äter
            en portion pommes frites och friterade kycklingbitar och några
            kex och popcorn får i sig nästan 10 gram transfetter. Det är definitivt
            ett problem, eftersom redan vid 5 grams intag ökar risken för
            hjärt- och kärlsjukdomar med 25 procent.
          </note>
          <note>
            I Danmark har livsmedelsindustrin och snabbmatskedjorna anpassat
            sig till lagen. I Sverige har industrin delvis förändrat produktionen
            sedan den senaste heta debatten om transfetter i Sverige.
          </note>
          <note>
            Men det räcker inte. Vi har svårt att kontrollera vad som säljs
            i livsmedelsaffärer och även på vanliga restauranger. Det handlar
            om information till konsumenter men också utbildning för inköpare
            och producenter. Island har också infört liknande regler som i
            Danmark.
          </note>
          <note>
            Det finns två fettproducenter som fått EU-kommissionen att hävda
            att lagen i Danmark är ett handelshinder, men Danmark har inte
            böjt sig för detta krav. Det är ett tydligt dilemma, men för oss
            socialdemokrater är det viktigt att vi gör att allt för att värna
            hälsan. Det måste gå att finna lösningar som inte blir handelsstörande.
            Därför bifaller vi utskottets förslag om att skapa liknande regler
            som i Danmark.
          </note>
          <note>
            Ur ett hälsoperspektiv är det viktigt att konsumenterna får tydliga
            och enkla råd kring konsumtionen och intaget av transfetter. Vi
            vet att de onda fetterna ökar risken för höjda kolesterolvärden.
            Med detta sagt vet vi också att risken för hjärt- och kärlsjukdomar
            ökar.
          </note>
          <note>
            Av den totala kostnaden för hjärt-kärlsjukdomar i EU utgörs 62
            procent av sjukvårdskostnader, 21 procent av produktivitetsförluster
            och 17 procent av informell vård av människor med hjärt- och kärlsjukdomar.
          </note>
          <note>
            Transfetter och mättade fetter bör därför intas med måtta. Det
            är också viktigt att i ett tidigt skede i livet lära sig äta andra
            jämförbara produkter som innehåller omättade fetter för att grundlägga
            ett förhoppningsvis livslångt ätbeteende som minskar riskerna
            för hjärt- och kärlsjukdomar.
          </note>
          <note>
            Det handlar också om att utveckla myndighetskontrollen. Livsmedelsverket
            har en viktig roll avseende hälsoeffekter, och det har även Socialstyrelsen
            och Folkhälsoinstitutet.
          </note>
          <note>
            Vi politiker måste bidra med våra bedömningar, inte minst avseende
            det förebyggande arbetet kring hälso- och kostvanor. I ett samhälle
            där klyftorna fortsätter att öka, där skillnaden mellan de som
            har mycket ökar till dem som saknar reella möjligheter att göra
            alternativa, nyttiga inköp av livsmedel bör märkning och informationsinsatser
            vara väldigt tydliga.
          </note>
          <note>
            Det är bra att livsmedelsindustrin tar egna initiativ till förbättringar,
            men det räcker inte. Vi måste ha tydligare direktiv och lagstiftning
            inom EU, med tanke på att Sverige är så beroende av livsmedelsimport.
          </note>
          <note>
            Fru talman! Riktig konsumentmakt handlar om att kunna göra vettiga
            val, med små risker att bli lurad eller partiellt desinformerad.
            Livsmedelshandlarna har också ett stort ansvar att förmedla och
            kvalitetssäkra god och säker livsmedelsinformation, dels för att
            minimera riskerna för att dåliga produkter, som delvis kan vara
            hälsofarliga, ska komma ut på marknaden, dels för att ställa krav
            på leverantörerna av livsmedel så att produkterna håller den standard
            och kvalitet som utlovas i förpackningsinformationen.
          </note>
          <note>
            I sviterna av dioxinskandalen i Tyskland framstår den svenska
            regeringens försvar av frivillig ursprungsmärkning av fryst och
            färskt kött från får, get, gris och fjäderfä som ytterst märkligt
            och verklighetsfrämmande. Vi socialdemokrater har under en lång
            tid krävt att det ska vara en obligatorisk ursprungsmärkning.
            Det finns många skäl för detta. Konsumenterna får tydligare möjligheter
            att välja bra produkter i livsmedelsdiskarna. Spårbarheten gör
            att till exempel de svenska bönderna får betydande konkurrensfördelar
            eftersom den svenska djurhållningen håller en hög nivå och Sverige
            ligger långt framme avseende både främjande av en hållbar ekologisk
            produktion och utvecklandet av biologisk mångfald.
          </note>
          <note>
            I en debattartikel i Expressen den 23 februari hävdar landsbygdsminister
            Eskil Erlandsson att den svenska regeringen anser att obligatorisk
            ursprungsmärkning är mycket bra, men landsbygdsministern talar
            emot den hållning som regeringen lyckades få igenom i EU-nämnden
            tillsammans med Sverigedemokraterna den 3 december 2010. Regeringen
            ställde sig bakom kommissionens rapport om obligatorisk ursprungsmärkning,
            men samtidigt lämnade regeringen in en deklaration där den faktiskt
            förespråkade frivillig märkning.
          </note>
          <note>
            Den här ambivalenta hållningen visar också att regeringen är
            splittrad. Regeringen förespråkar frivillighet för livsmedelsindustrin
            och att handlarna i princip ska få fria händer att utforma ett
            eget märkningssystem. Här har vi sett att det inte fungerar. Det
            finns exempel på fusk, ibland omedvetet, oftast i syftet att vilseleda
            konsumenterna. Vi minns historierna med bästföredatum på köttfärs
            för några år sedan. Det hade kanske mindre med ursprungsmärkning
            att göra, men det var en tydlig indikator på att det kvarstår
            mycket kunskap och vägledning innan branschen är fullt ut mogen
            att ta det ansvaret.
          </note>
          <note>
            Fru talman! Så länge det finns kryphål kommer konsumenterna att
            vara utsatta för onödiga risker. De flesta företagen är seriösa
            och tar konsumentinformationen på stort allvar, men tyvärr finns
            det några få oseriösa som sätter lönsamhet och vinstuttag före
            konsumentnytta och god kvalitet.
          </note>
          <note>
            Mycket av resonemanget bottnar i kunskapsöverföring och etiska
            värderingar. Jag är övertygad om att primärproducenter, livsmedelsföretagare
            och livsmedelshandlare i grunden vill göra rätt för sig, att det
            finns en genuin vilja att agera sjyst gentemot konsumenterna.
            Men denna vilja måste också kanaliseras och utväxlas i samordnad
            handling som med varsam men fast hand styrs av ett gemensamt och
            transparent regelverk för ursprungsmärkning. Här har vi politiker
            i Sverige och på EU-nivå ett mycket stort ansvar att hantera frågorna
            på ett vettigt och värdigt sätt. Jag tror att alla förväntar sig
            bra och tydlig konsumentinformation. Med denna ansats är det högst
            rimligt med politiska beslut och riktlinjer som följs av samtliga
            EU-länder.
          </note>
          <note>
            Regeringen önskar frivillighet samtidigt som flera branschorganisationer
            vädjar om obligatorisk ursprungsmärkning. Jag är säker på att
            det inom regeringen finns olika krafter. Några vill ha en totalt
            marknadsreglerad jordbruks- och livsmedelssektor. Andra önskar
            en modell som utvecklar stödsystemen och lyssnar till branschorganisationerna.
            Det gör att den svenska regeringens hållning blir därefter, varken
            framåt eller bakåt, bara på stället marsch. Min vädjan till regeringen
            är att man ska våga vara modig och marschera framåt för primärproducenternas,
            livsmedelsföretagens, livsmedelshandlarnas och sist men inte minst
            konsumenternas skull.
          </note>
          <note>
            Fru talman! Jag vidhåller mina tidigare angivna yrkanden.
          </note>
          <note>
            I detta anförande instämde Matilda Ernkrans, Jan-Olof Larsson,
            Helén Pettersson i Umeå och Suzanne Svensson (alla S) samt Jens
            Holm (V).
          </note>
          <note type="speaker">
            Anf. 209 ÅSA COENRAADS (M):
          </note>
          <note>
            Fru talman! Låt mig börja med att säga att vi ställer oss bakom
            förslagen om livsmedelskontroll.
          </note>
          <note>
            Mat är inte bara ett livsmedel som vi äter för att överleva.
            Mat handlar om så mycket mer. Det är smak, behov, njutning, glädje,
            upplevelser och samhörighet. Mat har en central plats i alla kulturer,
            inte minst i svenskarnas vardag.
          </note>
          <note>
            I vårt matland, i det nya matlandet Sverige, är vi ständigt i
            rörelse och förnyelse. Det är jag stolt över. Jag skulle vilja
            säga att maten är vår fokuspunkt för att vi ska kunna fungera.
          </note>
          <note>
            Vad är då bra mat? Bra mat är individuell. Alla har olika upplevelser
            och behov. För mig är antagligen inte en god måltid samma sak
            som för den stressade småbarnsfamiljen, för den trendiga storstadssingeln,
            den beresta karriärkvinnan eller den hårdpluggande universitetsstudenten.
            Vad som är matkvalitet är alltså otroligt individuellt. Därför
            ska både tradition och kultur ha en självklar plats i svensk livsmedelspolitik.
            Utvecklingen styrs av människors olika smak och behov. Det är
            konsumentmakt när den är som bäst. Valen vi gör i mataffären och
            på restaurangen spelar roll.
          </note>
          <note>
            Vårt matland är det nya matlandet, ett land fyllt av matkultur
            som ständigt är på gång. Här ska det finnas plats för nya idéer,
            kulturer och teknik. Vi måste våga lita på idéer och initiativ
            från konsumenter och livsmedelsproducenter. Utveckling och en
            bättre framtid växer inte fram av lagstiftning och regleringar.
            Vi måste vara öppna och våga lita på människors personliga initiativ
            och drivkraft. Det är det som gör vårt matland så fantastiskt
            i framtiden. Vi vill upptäcka, njuta, inspireras, möta nya smaker
            och människor. Människor födda i andra länder som bosätter sig
            i Sverige medför nya mattraditioner, och tillsammans skapar vi
            ett matland brett av valfrihet och influenser. Mat är ofta mittpunkten
            i sociala sammanhang och spelar en viktig roll när människor träffas
            och utbyter idéer. Mat skapar kultur, fru talman.
          </note>
          <note>
            Maten vi äter påverkar inte bara våra kroppar. Den påverkar även
            miljön runt omkring oss. Matens miljöeffekter ska synliggöras,
            och i mitt parti står vi för att varje människa kan göra skillnad.
            De val vi gör gör skillnad, och det vet konsumenterna om. Det
            ska löna sig att bry sig och göra bra saker för miljön. Det spelar
            roll för våra nära och kära, för grannen, för djuren och för kommande
            generationer att den miljö vi lämnar efter oss inte är sämre än
            när vi tog över.
          </note>
          <note>
            Fru talman! För att vi ska kunna göra bra val är det viktigt
            att upplysa konsumenten om att göra aktiva och bra val. På samma
            sätt är det också viktigt med de krav som kommuner och landsting
            ställer i sina upphandlingar. Genom att göra mindre upphandlingar
            blir det exempelvis möjligt för lokala producenter att konkurrera,
            och skolor och sjukhus kan servera mer närproducerad mat om de
            vill.
          </note>
          <note>
            Maten i offentlig sektor är en viktig del av Sverige. Regeringens
            satsning på det nya matlandet ökar kvaliteten på måltiderna för
            barn, äldre och sjuka. I Sverige serveras tre miljoner offentliga
            måltider per dag. För att maten ska vara bra, god och nyttig måste
            kunskapen om den offentliga upphandlingen stärkas. Vi måste ställa
            tuffa krav. Vi måste våga ställa tuffa krav.
          </note>
          <note>
            Livsmedelsverket arbetar aktivt med att göra den offentliga måltiden
            bättre och godare. Vi måste börja tänka på att näringsrik mat
            är näring för kroppen först när den hamnar i magen. Vi kan dessutom
            minska det stora matsvinn som i dag finns genom att servera näringsrik
            mat som faktiskt äts upp i stället för att ständigt hamna på våra
            soptippar runt om i Sverige. Ingen tjänar på att odla och laga
            mat som sedan slängs.
          </note>
          <note>
            Fru talman! Regeringens vision är att Sverige ska bli det främsta
            matlandet i Europa. Genom att kombinera god mat med upplevelser
            kan fler jobb skapas och tillväxten öka i hela landet ett levande
            Sverige. Närproducerad mat som är framtagen med god djuromsorg
            och hög miljöhänsyn efterfrågas av allt fler konsumenter, och
            här har vi en möjlighet att konkurrera på den europeiska marknaden.
          </note>
          <note>
            Vi tycker att ett bra djurskydd är en självklarhet. Tillsynen
            och djurskyddskontrollerna som har flyttats från kommunerna till
            länsstyrelserna har gett ett gott resultat. En stärkt rättskedja
            har lett till att fler poliser kan arbeta riktat mot djurskyddsbrott.
          </note>
          <note>
            Regeringen har tillfört 25 miljoner kronor till länsstyrelsernas
            djurskyddskontroller samt ytterligare 5 miljoner till Jordbruksverket
            för att de ska kunna förstärka stödet till länsstyrelsernas arbete
            med att effektivisera och förbättra kontrollerna.
          </note>
          <note>
            Den djurskyddslag vi har trädde i kraft 1988. Den är i grunden
            bra, men den kan bli bättre. Alliansregeringen kommer aldrig att
            tumma på vårt fantastiska djurskydd. Därför har regeringen tillsatt
            en utredning som kommer att se över hur vi ska modernisera djurskyddet.
            I uppdraget ingår bland annat att lämna förslag till en djurskyddslag
            och en djurskyddsförordning.
          </note>
          <note>
            Djurskyddskompetensen är nu samlad på Jordbruksverket. Frågorna
            ska genomsyra allt arbete med djur. Varje person som har ett djur
            har ett ansvar för att se till att djuret sköts på ett sådant
            sätt att djuret mår bra. Vi konsumenter tar också ansvar när vi
            ställer krav på att den mat vi äter och de produkter vi använder
            kommer från djur som fötts upp i enlighet med god djuromsorg.
            Sverige är och ska fortsätta att vara ett föregångsland för djurskydd
            i Europa och i världen. Djur ska ha samma starka djurskydd oavsett
            i vilken del av landet vi bor. Därför är det viktigt att djurskyddskontrollen
            är god, effektiv och likvärdig över hela landet. Det ska alltid
            vara lönsamt med bra djurhållning. Sverige har generellt sett
            en hög djurskyddsnivå och är ett land som arbetar effektivt för
            att förbättra djurskyddet. Vi tar ansvar för vårt matland.
          </note>
          <note>
            Vi har ett stort intresse av att veta vad det kött vi köper har
            haft för villkor. Marknaden ligger ofta före politiken i märkningsfrågor.
            Många producenter märker redan sina varor med ursprung eftersom
            kunderna efterfrågar detta. Den frivilliga märkning som har vuxit
            fram vad gäller fisk är ett gott exempel på hur köttbranschen
            kan möta konsumenternas efterfrågan. Vi anser att upplysta kunder
            gör bra val. Därför vill vi utveckla de frivilliga märkningar
            som finns samtidigt som vi driver en politik för ett starkt djurskydd.
          </note>
          <note>
            Herr talman! Maten har stor betydelse i vårt land. Utvecklingen
            går som tur är framåt. Vi konsumenter vill välja en vara som passar
            vår värdegrund och vårt intresse. Som konsumenter har vi även
            en självklar rätt att veta vad det vi äter innehåller samtidigt
            som ansvaret även ligger hos individen.
          </note>
          <note>
            Branschen har varit snabbare och mer effektiv än lagstiftningen.
            Resultatet har blivit att svenskarnas konsumtion av transfetter
            nu ligger på ungefär samma nivå som till exempel danskarnas. Det
            innebär att högst 2 procent av den totala mängden fett i ett livsmedel
            får vara industriellt framställda transfetter. Det är numera ovanligt
            med höga halter i svenska livsmedel.
          </note>
          <note>
            Vi har med hjälp av Livsmedelsverket och konsumentmakten redan
            kommit längre än lagstiftningen. Vi har alltså redan kommit under
            det gränsvärde som oppositionen nu vill lagstifta om. Även Livsmedelsverket
            anser att lagstiftningen är onödig eftersom vi står inför en ny
            EU-förordning om livsmedelsinformation.
          </note>
          <note>
            Vi kommer att fortsätta att ställa krav på att Matlandet Sverige
            fortsätter att växa och blir en stark spelare på den internationella
            arenan. Det är vi som har kontrollen, och det är vi som har makten
            att göra Sverige till en stor exportör av mat till andra länder
            där vi utmärker oss med god kvalitet och bra produkter till ett
            konkurrenskraftigt pris. Med ett starkt medvetande och ett starkt
            intresse för att vi ska ha det bra kan det bara bli bättre.
          </note>
          <note type="speaker">
            Anf. 210 PYRY NIEMI (S) replik:
          </note>
          <note>
            Herr talman! Jag delar Åsa Coenraads uppfattning om att mat och
            en god mattradition i ett land som Sverige är oerhört värdefullt
            för vår tillväxt, vår hälsa, vår förmåga att växa och må bra,
            vår känsla för att trivas i landet och allt det som god mat medför.
          </note>
          <note>
            Jag har ofta lyssnat på frågan om Matlandet Sverige i olika debatter.
            Det framförs som guds gåva till mänskligheten. Det handlar om
            en satsning på knappt 100 miljoner kronor, som i grund och botten
            är ett exportbidrag för ett antal speciella och viktiga livsmedelsråvaror
            som exporteras utomlands och som knappt tillför den svenska mattraditionen
            mer än att det blir jag ska inte säga pittoreska inslag men viktiga
            inslag för de producenter som får möjligheten. Jag har knappt
            sett dessa effekter av Matlandet Sverige i alla andra sammanhang
            som Åsa Coenraads tar upp, bland annat i offentliga upphandlingar.
            Det handlar om mycket större grepp.
          </note>
          <note>
            Att prata om Matlandet Sverige som om det skulle vara svaret
            på alla de frågor vi ställer om bra konsumentinformation, om god
            livsmedelsstrategi, om självförsörjningsgrad och allt det som
            ingår i en god tanke om hur, var och på vilket sätt vi säkerställer
            att vi har bra, goda och säkra livsmedel i Sverige stämmer inte.
            Hur tänker ni med hjälp av Matlandet Sverige skapa en bra offentlig
            upphandling, en bra livsmedelsstrategi och så vidare?
          </note>
          <note>
            Antalet djurskyddskontroller har halverats. Blev det bättre av
            att ni tog bort Djurskyddsmyndigheten?
          </note>
          <note type="speaker">
            Anf. 211 ÅSA COENRAADS (M) replik:
          </note>
          <note>
            Herr talman! Matlandet Sverige är kanske inte Guds gåva till
            mänskligheten, men det är i alla fall Landsbygdsdepartementets
            gåva till Sverige och svenskarna.
          </note>
          <note>
            Matlandet Sverige bidrar med otroligt mycket i Sverige. Det bidrar
            framför allt med information och upplysning till svenskarna och
            ökar kunskapen om mat. Med ökad kunskap går det att göra bättre
            upphandlingar. Vi måste vara tuffare i våra upphandlingar i kommuner
            och landsting. Det är jag den första att veta utifrån att detta
            har varit en stor fråga i mitt landsting. Med kunskap kan vi upphandla
            bättre. Kunskap får man med hjälp av information. Den informationen
            får man tack vare Matlandet Sverige.
          </note>
          <note>
            Det andra Pyry Niemi tog upp nu ska vi se. Vad var det du tog
            upp?
          </note>
          <note type="speaker">
            (PYRY NIEMI (S):
          </note>
          <u who="unknown" xml:id="i-e386cc320c4be02b-0">
            <seg>
              Djurskyddet.)
            </seg>
          </u>
          <note>
            Djurskyddet! Det djurskydd vi hade innan var inte bra. Det är
            inget som vi vill gå tillbaka till. Vi kan se kommuner runt om
            i Sverige där det inte har funnits några djurskyddskontroller
            över huvud taget. Jag hoppas verkligen inte att Pyry Niemi och
            oppositionen vill gå tillbaka till det som har varit.
          </note>
          <note type="speaker">
            Anf. 212 PYRY NIEMI (S) replik:
          </note>
          <note>
            Herr talman! Det är viktigt att vi har ett fungerande djurskydd.
            Den lösning som presenteras nu måste också tillföras resurser.
            Uppenbarligen funkar inte det. Det är en icke fungerande verksamhet
            i dagsläget. Det är ingen kvalitetssäkring på djurskyddet. Det
            tror jag också att Åsa Coenraads håller med om.
          </note>
          <note>
            Det finns många larmrapporter. De måste hanteras på ett så värdigt
            sätt att djurskyddskontrollen blir en viktig faktor för både producenter
            och dem som kontrollerar.
          </note>
          <note>
            Låt oss återkoppla till frågan om Matlandet Sverige. Jag har
            frågat runt om Matlandet Sverige. Åsa Coenraads påstår att det
            är en viktig faktor för den svenska maten. Jag har verkligen aldrig
            fått ett svar om Matlandet Sverige var jag än har varit någonstans.
            Det är få människor som känner till det möjligen ett antal som
            finns inom branschen. Men gemene man, personer ute på gatan, har
            ingen susning om vad detta innebär, som det ofta påstås att de
            skulle ha. Jag har inte sett inslaget i upphandlingarna. Jag har
            inte sett exportframgången. Visst är det vissa företag som har
            gått framåt, men totalt sett har inte den svenska matproduktionen
            fått något jättegenomslag med hjälp av Matlandet Sverige. Det
            är viktigt att ni tänker på det i regeringen när ni presenterar
            er syn på livsmedelsstrategin i Sverige. Den är inte godkänd.
            Matlandet Sverige är inte svaret. Det är fråga om ett mycket större
            grepp.
          </note>
          <note>
            Åsa Coenraads tog upp frågan om transfetterna. Den frågan är
            viktig. Det här är fråga om reell konsumentmakt. Många människor
            med svaga ekonomiska resurser i dag tvingas ibland välja råvaror
            som kanske inte är av allra bästa kvalitet. Det tror jag också
            att Åsa Coenraads känner till. Här är det viktigt att informationen
            om transfetter blir bra, synlig och tydlig och att det finns en
            lagstiftning. Det finns kryphål. Dem måste vi hantera. Det är
            riktig konsumentmakt.
          </note>
          <note type="speaker">
            Anf. 213 ÅSA COENRAADS (M) replik:
          </note>
          <note>
            Herr talman! Konsumentmakt är viktigt, och konsumentmakt får
            vi när konsumenterna är upplysta.
          </note>
          <note>
            När jag reser i Sverige och besöker skolor, äldreomsorg och människor
            på gatorna märker jag att Matlandet Sverige börjar slå igenom.
            Ingenting händer över en natt. Det är jag den första att erkänna.
            Det tar lite tid. Men Matlandet Sverige börjar slå igenom. Vi
            märker det på fler och fler ställen, och vi märker det på exportområdet
            också. Det är positivt. Vi lägger fram ett förslag till lösning,
            och vi kommer att lägga fram fler förslag till lösningar. Än så
            länge har vi inte hört några förslag till lösningar från oppositionen,
            herr talman, mer än regleringar och lagstiftning.
          </note>
          <note>
            Den lagstiftning som oppositionen vill se nu, herr talman, handlar
            återigen om transfett, trots att konsumentmakten har gjort att
            vi redan har en lösning på problemet. Konsumenterna köper färre
            och färre produkter som innehåller transfetter, och vi ser att
            de försvinner från våra hyllor och restauranger.
          </note>
          <note>
            Lösningen för oppositionen verkar vara att avsätta mer pengar
            till allting, och det är någonting som den här regeringen har
            gjort. Vi har avsatt mer pengar till djurskyddskontroller, och
            vi ser att det fortfarande finns problem. Men det är bättre än
            vad det var förut, och vi fortsätter att arbeta med ett starkt
            djurskydd. Någonting som den här alliansregeringen aldrig kommer
            att tumma på är det svenska djurskyddet.
          </note>
          <note type="speaker">
            Anf. 214 KEW NORDQVIST (MP):
          </note>
          <note>
            Herr talman! Vi talar i dag om livsmedel. För mig är livsmedel
            just medel för livet, för att upprätthålla livet, det vill säga
            vår mat och föda. Det är alltså någonting som är direkt livsviktigt.
            Det är därför jag och Miljöpartiet reagerar så starkt när skilda
            intressen på olika sätt tillsätter ämnen i vår mat som vi anser
            inte bara är onödiga utan rent av hälsovådliga.
          </note>
          <note>
            I dag talar vi här i kammaren bland annat om färgämnen som är
            ett hot mot vår hälsa, de så kallade azofärgämnena. De kan ge
            upphov till allergiska reaktioner och beteendestörningar.
          </note>
          <note>
            Vi talar också om genmodifierade organismer, i dagligt tal GMO,
            något som jag inte heller vill se i vår mat. Vi kräver att GMO
            ska märkas tydligt i livsmedel. Konsumenten måste få en chans
            att välja, precis som vi har hört. Denna märkning ska också omfatta
            animaliska produkter från djur som ätit genmanipulerade grödor.
            Därtill får valet av livsmedel konsekvenser i jordbruksproduktionen,
            och jag vill inte se GMO i matproduktionen. Men det, herr talman,
            är en annan debatt.
          </note>
          <note>
            Jag noterar att KD i sin motion MJ272 begär märkning av GMO.
            Jag välkomnar KD att stödja vår motion i frågan.
          </note>
          <note>
            Ytterligare ett hot mot vår föda är transfetter, som vi har hört.
            Det är industriellt framställda fetter som har stor användning
            inom livsmedelsindustrin. Fettet härdas genom kemisk behandling
            med bland annat nickelspån, vätgas, värme och tryck i reaktorer.
            Fettet blir då lättare att använda, och dessutom härsknar det
            inte lika lätt. Praktiskt, kanske det kanske tyckas, ja, men förödande
            för folkhälsan. Folk riskerar att drabbas av hjärtsjukdomar, bröst-
            och prostatacancer, cancer i tjocktarmen, insulinresistens och
            försämrat immunförsvar. Inte ska vi ha sådan bråte i vår föda,
            våra livsmedel!
          </note>
          <note>
            Vi i Miljöpartiet kräver att Sverige ska driva på EU för att
            förbjuda användningen av industriellt framställda transfetter
            i livsmedel. Men i väntan på det bör Sverige gå före, precis som
            Danmark har gjort, och införa ett förbud.
          </note>
          <note>
            Herr talman! Jag yrkar bifall till förslaget i betänkandet angående
            förbud mot transfetter i livsmedel och avslag på reservation 3.
            Dessutom stöder jag givetvis Miljöpartiets samtliga reservationer,
            men för tids vinnande yrkar jag bifall bara till reservation 11
            angående märkning av GMO.
          </note>
          <note type="speaker">
            Anf. 215 ANITA BRODÉN (FP):
          </note>
          <note>
            Herr talman! Ingenting kan väl vara viktigare än säkra livsmedel,
            vilket innefattar såväl säker tillgång till mat som att maten
            ska vara säker att inta.
          </note>
          <note>
            Vårt samhälle är skört en naturkatastrof innebär att tillgång
            på vatten och mat snabbt stryps, något som vi i dag ser i Japan
            och som vi sett i fattiga delar av vår värld under en lång rad
            av år.
          </note>
          <note>
            Alltsedan FAO grundades är organisationens mål en värld utan
            hunger. Vid 1996 års toppmöte mot hunger antog FAO utmaningen
            att bidra till att världens länder minskar antalet hungrande och
            undernärda med hälften till 2015. Det är fyra år kvar. Särskilt
            riktade sig satsningarna på småskaligt jordbruk, och det har visat
            sig att den satsningen kan minska fattigdomen kraftigt. Genom
            att ge de fattiga på landsbygden utbildning och tillgång till
            verktyg samt stärka deras olika rättigheter kan de själva förbättra
            sin situation. Det är också viktigt att minska sårbarheten för
            kriser och naturkatastrofer i de allra mest utsatta delarna av
            vår värld.
          </note>
          <note>
            Våra jordar och vattenreserver, herr talman, måste för framtiden
            tillvaratas på ett helt annat sätt än tidigare. Vi kommer under
            några år att få betydligt fler munnar att mätta.
          </note>
          <note>
            Herr talman! Vid utskottets studiebesök på Livsmedelsverket för
            ett par veckor sedan togs bland annat livsmedelskontrollen upp.
            Det är en angelägen fråga där det är viktigt att fokus läggs på
            riskbaserade kontroller, ett väl fungerande egenkontrollsystem
            och välutbildade inspektörer. Regeringen har därför tillskjutit
            medel för kompetenslyft för livsmedelsinspektörerna för att det
            ska bli en mer likvärdig kontroll över landet.
          </note>
          <note>
            Vid detta studiebesök togs också dricksvattenförsörjningen upp.
            Rådgivning och riskanalyser diskuterades också. På min direkta
            fråga om transfetter, som är ett av de ämnen som engagerar många
            i dag, bekräftades min bild att man i Sverige på frivillig väg
            kommit lika långt som Danmark gjort med stöd av tvingande lag.
            År 2004 införde danska Fødevaredirektoratet nationella regler
            som innebär att innehållet av transfettsyror i matfetter begränsas
            till högst 2 procent av totalfettet.
          </note>
          <note>
            Sverige har, precis som övriga EU förutom Danmark, valt en annan
            väg än lagstiftning. I stället för att reglera mängden industriellt
            framställda transfetter har vi fört diskussioner direkt med livsmedelsindustrin.
          </note>
          <note>
            Sedan mitten av 90-talet har mängden transfett i svenska livsmedel
            sjunkit betydligt. Uppmärksamheten i medierna har givetvis hjälpt
            till att lyfta fram det här, och det har också bidragit till sänkningar
            som har gjorts de senaste åren. Resultatet har blivit, precis
            som vi har hört här i dag, att svenskarnas konsumtion av transfett
            nu ligger på ungefär samma nivå som i Danmark.
          </note>
          <note>
            Herr talman! Vattnet är vårt absolut viktigaste livsmedel. Globalt
            är det en av våra allra största utmaningar att tillse att världens
            befolkning har friskt vatten. Vi vet att vattenbrist orsakar krig
            och konflikter. Förorenat dricksvatten skördar otaliga liv, inte
            minst i späd ålder.
          </note>
          <note>
            Livsmedelsverkets initiativ till ett nationellt nätverk var ett
            mycket välkommet besked, inte minst med tanke på den aktuella
            diskussion som vi förde kring händelserna i Östersund i vintras.
            Då drabbades Östersund av en förorening av dricksvattnet på grund
            av tarmparasiten Cryptosporidium. Kommunen fick gå ut med en uppmaning
            till befolkningen att koka allt vatten. Bakgrunden var att tusentals
            Östersundsbor hade drabbats av magsjuka.
          </note>
          <note>
            Bara i Östersund bor 50 000 personer som är beroende av det kommunala
            vattnet. Detta visar med all önskvärd tydlighet hur viktigt det
            är med provtagning, analyser och förebyggande satsningar, i detta
            fall med en insats vad gäller UV-strålning, har vi fått lära oss.
          </note>
          <note>
            Att viktiga ytvattentäkter också ska skyddas är en fråga som
            vi behöver ta på allra största allvar.
          </note>
          <note>
            Herr talman! Livsmedelsindustrin är den fjärde största industrigrenen
            i Sverige, mätt efter produktionsvärde, och svarar för 9 procent
            av sysselsättningen. Regeringens satsning på Sverige det nya matlandet,
            som har lyfts fram här i afton, har bidragit till att frågor om
            livsmedelsproduktion har fått ökad uppmärksamhet i medierna och
            till ökad kännedom om svensk mat hos allmänheten. Den har också
            inneburit stöd till småskaliga livsmedelsföretag.
          </note>
          <note>
            Med en ökad befolkningstillväxt innebär livsmedelsproduktionen
            en framtidsbransch. De krav som ställs vid offentlig upphandling
            av livsmedel kan bidra till att lyfta fram livsmedel som är producerade
            med högt ställda krav på kvalitet och djuromsorg. Eftersom Sverige
            har högt ställda krav på både djurskydd, smittskydd och god miljö
            är det viktigt att den offentliga sektorn verkligen tar vara på
            den möjligheten och efterfrågar livsmedel med dessa egenskaper
            vid sina upphandlingar.
          </note>
          <note>
            Med detta, herr talman, ställer jag mig bakom utskottets förslag
            till beslut.
          </note>
          <note type="speaker">
            Anf. 216 JENS HOLM (V):
          </note>
          <note>
            Herr talman! Det är några viktiga frågor som jag skulle vilja
            ta upp.
          </note>
          <note>
            Jag vill börja med transfetter som är någonting som finns i kakor,
            glass, popcorn. Det finns mycket transfetter överlag i snabbmat.
            Att använda transfetter kan vara ett billigt sätt för livsmedelsindustrin
            att producera kakor, mat, bröd och andra saker. Men effekterna
            för människor kan bli ganska allvarliga. Hjärtsjukdomar, cancer,
            försämrat immunförsvar är några effekter av en alltför stor konsumtion
            av transfetter.
          </note>
          <note>
            Det är också därför som EU:s livsmedelsmyndighet, EFSA, har varnat
            för ett alltför stort intag av transfetter. WHO, Världshandelsorganisationen,
            har sagt att man inte bör äta mer än 2 gram transfetter om dagen.
            Och det är ungefär på den nivån som Sverige ligger. Vi ligger
            precis kring det gränsvärdet, ungefär 2 gram transfetter om dagen.
            Det tycker jag är värt att komma ihåg.
          </note>
          <note>
            Det är också bra att komma ihåg att det finns andra länder i
            världen som är, tycker jag, föregångare i den här frågan. Danmark
            reglerade det här 2004 med ett de facto-förbud. Det är flera delstater
            och städer i USA som också har förbjudit transfetter, och jag
            tror att även Schweiz har stoppat transfetter. I september 2008
            beslutade EU-parlamentet om ett förbud mot transfetter. Det har
            även Nordiska rådet gjort, också 2008.
          </note>
          <note>
            När jag hörde Åsa Coenraads och Anita Brodén här tidigare tala
            om att det inte är något problem med transfettskonsumtionen i
            Sverige tyckte jag att det lät lite cyniskt, därför att vi vet
            att det här är en klassfråga. Det är också en generationsfråga.
            Jag pratar om att det handlar om ungefär 2 gram per person och
            dag, men nedbrutet på ungdomar, som äter mycket mer snabbmat,
            kakor, glass och liknande, ligger deras konsumtion långt över
            det gränsvärdet. Så är det också när det gäller låginkomsttagare,
            som tyvärr äter mer billig och faktiskt sämre mat och därmed får
            i sig mycket mer transfetter.
          </note>
          <note>
            Det är lätt att peka på en snittsiffra och säga att nu är den
            här saken klar, men det är den faktiskt inte. Jag tycker att det
            främsta skälet för att vi ska förbjuda transfetter är att skydda
            de grupper som i dag har en överkonsumtion av transfetter. Och
            jag tycker att det är tråkigt att de borgerliga partierna säger
            att det här ska fixas bara genom samarbete med livsmedelsindustrin
            och att om vi tittar på snittsiffran är det inget problem längre.
            Så är det inte alls. Det här är ett stort problem. Det är just
            därför vi föreslår ett förbud mot transfetter.
          </note>
          <note>
            Vi rödgröna vill också ha ett förbud mot så kallade azofärger.
            Om ni tittar på godis och läsk som har väldigt starka färger är
            risken stor att de innehåller så kallade azofärger. Innan vi gick
            med i EU hade vi ett förbud mot de här färgämnena. Men på grund
            av EU:s inre marknad och att allting måste vara exakt likadant
            var vi tvungna att häva förbudet i slutet av 90-talet. Vi försökte
            att framhärda och värna vårt förbud, men vi fick inte det för
            EU-kommissionen.
          </note>
          <note>
            Azofärger är väldigt allvarliga färgämnen för personer som redan
            har en form av allergi, och barn drabbas ännu hårdare av azofärger.
            Det är också just barn som äter mycket godis och dricker mycket
            läsk som kan få allergiska reaktioner; man kan se utslag på huden.
            I värsta fall kan azofärger också leda till hyperaktivitet hos
            barn. Då borde vi väl se till att vi stoppar azofärgerna för barnens
            skull. Det borde väl inte vara så himla svårt för de borgerliga
            politikerna i den här församlingen att bifalla vår reservation
            där vi just vill göra det.
          </note>
          <note>
            Den person som säger att det här kan vi inte göra på grund av
            EU tycker jag har gett upp lite grann. Vi får ta strid, särskilt
            för barnens och våra allergikers skull, för ett förbud. Därmed
            vill jag yrka bifall till reservation 5, som handlar om just detta.
          </note>
          <note>
            De borgerliga politikerna här talar mycket om konsumentmakten.
            För att konsumentmakten ska fungera riktigt är ett minimikrav
            att vi har en bra märkning av den mat vi köper. Det är just därför
            vi rödgröna i reservation 7 vill ha en obligatorisk ursprungsmärkning
            av allt kött.
          </note>
          <note>
            I den här frågan tycker jag att vi ofta får höra i debatter att
            även på den borgerliga kanten tycker man att det är bra att vi
            ska se till att ursprungsmärka allt kött, inte bara nötkött såsom
            det är i dag. Då kanske någon hävdar att den här frågan redan
            är på gång, eftersom man i förordningen om livsmedelsinformation
            till konsumenterna har beslutat om märkning av allt kött. Ja,
            men då ska vi komma ihåg att det kommer att ta väldigt lång tid
            innan det går igenom, inte minst därför att vår borgerliga regering
            här i Sverige motarbetar förslaget och har lämnat in en reservation
            mot det. Vill man se till att vi har en riktigt bra ursprungsmärkning
            av allt kött ska man bifalla vår reservation om det.
          </note>
          <note>
            Sist men inte minst en annan viktig märkningsfråga, och den rör
            GMO. I dag ska ju GMO-livsmedel märkas. Men merparten av de GMO-grödor
            som används i världen används inte för att föda människor utan
            för att föda djur. Jag tycker att det är fullt rimligt att de
            personer som vill undvika GMO också ska veta om den där grisen
            eller de där kycklingarna har blivit uppfödda med GMO-foder.
          </note>
          <note>
            Jag vet att det gjordes en undersökning det var på uppdrag av
            Greenpeace 2006 där man frågade svenskarna om de ville ha en obligatorisk
            GMO-märkning av allt kött som producerats med GMO. Över 90 procent
            av de tillfrågade svarade att de ville ha en sådan märkning. Där
            förstår jag inte riktigt er borgerliga politiker som gärna vill
            värna konsumentmakten. Se då till att konsumenterna i alla fall
            kan göra medvetna val! Då behöver vi en obligatorisk GMO-märkning
            även för foder. Det finns nämnt i reservation 11, som jag vill
            yrka bifall till.
          </note>
          <note type="speaker">
            Anf. 217 IRENE OSKARSSON (KD):
          </note>
          <note>
            Herr talman! I dag behandlar vi ett betänkande som berör många
            viktiga frågor som rör våra livsmedel.
          </note>
          <note>
            Det är väl så att pratar vi inte väder pratar vi mat när vi möts.
            Jag hörde i veckan en mycket matkunnig man på Antikrundan stå
            i det som han anser vara Sveriges hjärta, nämligen Kokböckernas
            museum. Carl Jan Granqvist talar om måltiden som en installation
            som vi gör i vår egen kropp. Den mannen har ett uttryckssätt som
            man önskar att man kunde få något av ibland.
          </note>
          <note>
            Frågan blir då: Vad får, bör och ska den installationen innehålla,
            och hur ska vi säkra att inget som inte bör vara där finns där?
            Ett svar är en tydlig och väl fungerande livsmedelskontroll och
            livsmedelssäkerhet. Det har arbetats med länge.
          </note>
          <note>
            Jag tror att vi just nu håller på att tappa en kompetens på området
            som handlar om att träna våra egna sinnen. Lukten och smaken,
            det var där det började för att vi skulle kunna avgöra vad som
            var tjänligt eller inte. Sedan har vi förfinat de möjligheterna.
            Kontrollen har blivit mer rigorös. Vi har kunnat göra substansanalyser.
            Men det börjar på något sätt med vår egen kunskap. Flera har varit
            inne på det tidigare.
          </note>
          <note>
            Kontrollen måste ha ett tydligt syfte. Ibland kan det förefalla
            som att vi skapar kontroll utan att ha detta för ögonen. Lagstiftning
            och kontroll är till för att säkra och inte för att skapa problem.
            Det är viktigt att vi har kontrollanter som har god utbildning
            så att de kan göra adekvata riskbedömningar. Det är vad vi ska
            jobba utefter i dag.
          </note>
          <note>
            Herr talman! Det finns ett behov av att framgent också satsa
            resurser på utbildning och kompetens. Det har alliansregeringen
            sett. Livsmedelsverket har satt igång ett arbete för att kompetensutveckla
            de personer som jobbar med kontrollfrågorna i våra kommuner.
          </note>
          <note>
            Satsningar inom landsbygdsprogrammet har också bidragit till
            den småskaliga livsmedelsförädlingen. Inte minst har Eldrimner
            här gjort ett arbete för att ge ytterligare kompetens och kunskap.
            Det är lite beklämmande att höra oppositionen raljera över Sverige
            det nya matlandet.
          </note>
          <note>
            Om man tror att saker bara mäts i kronor och ören och inte i
            någonting annat har man missat det största budskapet i detta.
            Det handlar om att vi ska få en kompetensökning och använda befintliga
            resurser på ett betydligt bättre sätt. Talar man med länsstyrelser,
            Jordbruksverket och andra säger de att detta är en av de mest
            effektiva satsningar som de har sett under landsbygdsprogrammets
            historia i Sverige.
          </note>
          <note>
            De satsningar som regeringen har gjort vad gäller småskalig slakt
            är också en god utveckling. Det som Livsmedelsverket nu gör genom
            det uppdrag man har att se hur jägarna ska få ta om hand och kontrollera
            vildsvin för att lättare kunna förpassa dem till marknaden på
            ett bra och säkert sätt är också ett led i rätt riktning för att
            få en effektiv, ändamålsenlig och mindre krånglig kontroll och
            mindre krångliga regelverk.
          </note>
          <note>
            Herr talman! Det viktigaste livsmedlet vi har är vårt vatten.
            Det har vi det här året blivit varse både i vårt eget land och
            just nu i Japan. Vikten av att vi skyddar vatten och ser till
            att det har en bra kvalitet är A och O.
          </note>
          <note>
            Livsmedelsverket har, som Anita Brodén förtjänstfullt redogjorde
            för tidigare, startat olika projekt i detta. Bland annat har man
            skapat ett nätverk med alla myndigheter som ansvarar för olika
            delar av vattenfrågan.
          </note>
          <note>
            Vatten berör många myndigheters arbete. Jag tror att vi har ett
            fortsatt arbete att göra, att se till att det blir bättre samverkan
            mellan våra myndigheter i den här frågan. Även de av oss som har
            egna vattentäkter har en skyldighet att kontrollera och ge dem
            adekvata skydd.
          </note>
          <note>
            Flera har i debatten berört frågan om ursprungsmärkning. Jag
            upprepar återigen vad jag tror att jag har sagt snart tio gånger,
            till och med under innevarande mandatperiod: Frivillig märkning
            är att föredra och är eftersträvansvärt.
          </note>
          <note>
            En obligatorisk ursprungsmärkning kräver nya kontrollsystem,
            och någon ska betala. Frivilligheten blir snarare ett led i marknadsföringen
            för produkten och därmed en vinst för både producent och konsument.
          </note>
          <note>
            Herr talman! Det är mycket som har berörts här av alla. Inte
            heller jag kan låta bli att beröra transfettsfrågan. Jag ska göra
            ett längre citat från Livsmedelsverket: Under de senaste åren
            har mängden industriellt framställt transfett sjunkit kraftigt.
            Naturligt transfett från kor och lamm finns i till exempel smör,
            grädde, ost och fett kött. Liksom mättat fett höjer transfettet
            halten av det onda LDL-kolesterolet i blodet Det ökar i sin tur
            risken för hjärt- och kärlsjukdom. Sedan mitten av 90-talet har
            mängden transfett i svenska livsmedel sjunkit betydligt och det
            är numera ovanligt med höga halter i livsmedel. Uppmärksamheten
            i media har säkert bidragit till de ytterligare sänkningar som
            har gjorts de senaste åren. Resultatet har blivit att svenskarnas
            konsumtion av transfett nu ligger på ungefär samma nivå som till
            exempel danskarnas.
          </note>
          <note>
            Herr talman! Utifrån detta ser jag en lagstiftning som att slå
            in den dörr som redan är öppen. Det är som näringen och inte minst,
            som Jens Holm var inne på, företag som jobbar inom snabbmatskedjor
            har konstaterat. Här gör man någonting innan vi ens har hunnit
            börja debattera frågan. Detta är nu ett par år sedan, och arbetet
            fortgår.
          </note>
          <note>
            Jag förstår inte riktigt varför man nu slår på den trumman i
            stället för att arbeta med det som Livsmedelsverket fortsätter
            med att beskriva, nämligen faran med att vi äter för mycket fett
            och inte har en hälsosam livsstil. Kanske sena debatter i kammaren
            också bidrar till mindre hälsosamma rörelsemönster bland ledamöterna.
            Men det är något som vi var och en har ansvar för att ta tag i
            på olika sätt. Här finns mycket som vore mer väsentligt att vi
            lägger kraft på.
          </note>
          <note>
            Jag kan inte låta bli att kommentera det jag förstod att Kew
            Nordqvist talade om när jag tyvärr var tvungen att lämna kammaren
            för någon minut. Det märkningssystem som nu finns för GMO är tydligt.
            Att däremot märka det som har ätit GMO där det inte finns GMO
            i produkten som blir följden, det vill säga köttet eller mjölken,
            skulle leda till ett ohejdat behov av också andra märkningar,
            om vi nu ska börja tala om andra och tredje led.
          </note>
          <note>
            Jag skulle kunna kontra med en helt annan märkning som jag log
            åt på tåget häromdagen. Det stod både ekologiskt och Krav på produkten
            i fråga. Jag vet inte om jag tycker att det jag lägger på mackan
            är det mest miljövänliga sättet att hantera de frågorna på.
          </note>
          <note>
            Herr talman! Med detta ställer jag mig bakom betänkandet.
          </note>
          <note type="speaker">
            Anf. 218 JENS HOLM (V) replik:
          </note>
          <note>
            Herr talman! Ni kristdemokrater vill värna familjen, Irene Oskarsson,
            och inte minst barnen. Det tycker jag är väldigt viktigt. Jag
            måste ställa en fråga. Vi har azofärgämnen, som vi tidigare hade
            förbud mot i Sverige. Vi vet att de slår extra hårt mot de minsta
            i samhället, mot barnen. Vi talar om överkänslighet som leder
            till hudutslag, astma, nässelfeber och eksem. Vi talar också om
            hyperaktivitet om barn äter för mycket azofärger. Skulle inte
            ett minimikrav från er kristdemokrater kunna vara att ni stöder
            vårt förslag om ett förbud mot azofärger?
          </note>
          <note type="speaker">
            Anf. 219 IRENE OSKARSSON (KD) replik:
          </note>
          <note>
            Herr talman! Det är härligt när Jens Holm stöder en sund och
            väl fungerande familjepolitik som ger alla familjer möjlighet
            till ett gott liv oavsett hur de ser ut. Det är mer väsentligt
            att vi gör det som finns citerat i betänkandet. Det handlar bland
            annat i denna fråga om att vi får tydliga märkningar, något som
            redan finns, och att vi jobbar med den internationella nivån för
            att få upp kompetens och kunskap för att driva frågan gemensamt.
            Vi producerar inte allt detta i Sverige, utan det produceras i
            andra nationer. Att då göra en ensidig markering från svensk sida
            tror jag inte gagnar det vi gemensamt vill, nämligen familjernas
            bästa.
          </note>
          <note type="speaker">
            Anf. 220 JENS HOLM (V) replik:
          </note>
          <note>
            Herr talman! Jag tänker på hur regeringen ganska framgångsrikt
            har hanterat det ganska farliga ämnet bisfenol A. Där driver man
            ett nationellt förbud. Man driver det för att man vill ha ett
            EU-förbud i förlängningen. Varför inte driva ett nationellt förbud
            mot azofärgämnena och sedan driva det mot EU för barnens skull?
          </note>
          <note>
            Du har säkert också erfarenhet av barn med överkänslighet, astma
            och allergier. De är livrädda för att få i sig azofärger. Om de
            köper plockgodis i en affär måste de läsa jättenoga. På många
            ställen är det inte märkt, även om lagen säger att det ska märkas.
            Det är ett faktum.
          </note>
          <note>
            Till skydd för barnen borde vi ha det här förbudet. Det är tråkigt
            att vi inte kan släppa de partipolitiska låsningarna, som det
            ofta blir i svensk politik, och bara säga att det är klart att
            vi för barnens skull driver ett nationellt förbud mot azofärgämnen,
            och sedan kämpar vi för det också på EU-nivå.
          </note>
          <note type="speaker">
            Anf. 221 IRENE OSKARSSON (KD) replik:
          </note>
          <note>
            Herr talman! Jag har inte varit ett azobarn, men i övrigt har
            jag under min uppväxt lidit av allt det som Jens Holm beskriver,
            och jag vet hur viktigt det är vad man äter och hur man äter.
            Därför tror jag att det arbete som regeringen driver och det vi
            ser till att försöka få EU med på är bra. Det gäller att i olika
            frågor välja det som ger bäst möjlighet till framgång. Det kan
            vara olika beroende på vad frågan gäller.
          </note>
          <note>
            Jag är trygg med att regeringen, och i det här fallet miljöministern
            tillsammans med mina partikolleger i regeringen, driver de här
            frågorna på EU-nivå.
          </note>
          <note type="speaker">
            Anf. 222 JOSEF FRANSSON (SD):
          </note>
          <note>
            Herr talman! Klockan är mycket så jag ska fatta mig kort när
            det gäller betänkandet om livsmedelskontroll. Vi har gjort gemensam
            sak med MP, S och V i fråga om transfetter.
          </note>
          <note>
            Vad vi stoppar i oss i form av ohälsosam och kanske giftig mat
            är en fråga som oftast saknar ideologiska spänningar. Oavsett
            partitillhörighet är vi angelägna om att det vi stoppar i våra
            barn är nyttigt och ofarligt i så stor utsträckning som möjligt.
            Det blir en från-fall-till-fall-bedömning.
          </note>
          <note>
            Vi sverigedemokrater har kommit fram till att konsumtionen av
            industriellt framställt fett minskas mest effektivt genom lagstiftning.
            Ett fortsatt användande är svårt att försvara med tanke på de
            forskningsrön som har kommit fram vid studier av dessa fetter.
          </note>
          <note>
            En ganska omfattande forskning visar, som flera tidigare talare
            har sagt, att det kan öka risken för olika sjukdomstillstånd,
            som hjärt- kärlsjukdomar. De kan också bidra till inflammation
            i kroppen. De har även satts i samband med andra hälsoeffekter
            som cancer, typ 2-diabetes och allergier.
          </note>
          <note>
            Som tidigare talare har sagt ska livsmedelsindustrin sanera sig
            själv. Jag tycker att forskningsresultaten talar sitt tydliga
            språk. De känns ganska tillförlitliga, så det finns goda skäl
            att lagstifta bort transfetterna.
          </note>
          <note>
            Danmark har varit ett föregångsland. Även vissa delstater i USA
            har gått samma väg, till exempel New York och Chicago, där liknande
            förbud införts. Det har i förlängningen inneburit att stora amerikanska
            snabbmatskedjor har valt att helt lägga om produktionen och plocka
            bort de industriellt framställda transfetterna ur maten.
          </note>
          <note>
            Därför hoppas jag att kammaren i morgon röstar för ett tillkännagivande
            angående lagstiftning mot transfetter.
          </note>
          <note>
            I detta anförande instämde Per Ramhorn och Björn Söder (båda
            SD).
          </note>
          <note type="speaker">
            Anf. 223 JENS HOLM (V) replik:
          </note>
          <note>
            Herr talman! Jag hoppas också att vi i morgon kan rösta för ett
            förbud mot transfetter. Jag förstår dock inte varför Sverigedemokraterna
            inte kan stödja ett förbud mot azofärger.
          </note>
          <note type="speaker">
            Anf. 224 JOSEF FRANSSON (SD) replik:
          </note>
          <note>
            Herr talman! Betänkandet innehåller många frågor som vi från
            Sverigedemokraternas håll ska omvärdera när vi hinner landa i
            vissa frågor. Jag tycker att det finns många intressanta frågor
            inte bara azofärger utan även problematiken med palmolja. Jag
            har verkligen försökt att sätta mig in i frågan om palmolja, även
            om jag inte ser nyttan med motionens intentioner. Jag tror inte
            att det är speciellt verksamt.
          </note>
          <note>
            Vi kanske klarar oss utan azofärger utan att behöva göra intrång
            på produktion och försäljning. Men jag får återkomma om det när
            jag kan frågan bättre.
          </note>
          <note type="speaker">
            Anf. 225 JENS HOLM (V) replik:
          </note>
          <note>
            Herr talman! När Sverige gick med i EU hade vi ett förbud mot
            azofärger. EU tvingade oss att häva det förbudet. Jag har ännu
            inte sett några goda argument från EU för att ett enskilt medlemsland
            ska tvingas häva ett förbud som man har för att skydda inte minst
            barnen.
          </note>
          <note>
            Sverigedemokraterna har fram till kl. 16 i morgon eftermiddag
            på sig att fundera på den frågan.
          </note>
          <note type="speaker">
            Anf. 226 JOSEF FRANSSON (SD) replik:
          </note>
          <note>
            Herr talman! Det var ett konstaterande. Jag nöjer mig med det.
          </note>
          <note type="speaker">
            Anf. 227 GUNVOR G ERICSON (MP):
          </note>
          <note>
            Herr talman! Så står vi här i kammaren igen och debatterar livsmedelsäkerhet
            och transfetter. Jag har ända sedan jag kom in i riksdagen 2006
            arbetat för att vi konsumenter enkelt ska kunna undvika att få
            i oss det skadliga transfettet.
          </note>
          <note>
            Jag är glad att utskottsmajoriteten nu äntligen stöder att Sverige
            ska följa det danska exemplet och förbjuda användningen av industriellt
            framställda transfetter, och jag hoppas att kammaren i morgon
            kommer att rösta för utskottsförslaget.
          </note>
          <note>
            Som vi har hört bidrar transfetter till en rad sjukdomar. Harvardprofessorn
            Walter Willett menar att resultaten från flera studier understryker
            behovet av att ta bort transfetter ur maten.
          </note>
          <note>
            Åsa Coenraads hävdar att vi har nått lika långt som Danmark beroende
            på konsumentmakt. Jag undrar vilken studie hon hänvisar till.
            Det regeringen gjorde 20072008 var att uppdra till Livsmedelsverket
            att göra en studie på kakor och chips. I övriga varor vet vi inte
            hur det ser ut.
          </note>
          <note>
            God mat och mat som är bra för miljö och hälsa är en prioriterad
            fråga för Miljöpartiet. Det ska vara lätt att som konsument att
            välja rätt. Det är en folkhälsofråga.
          </note>
          <note>
            Fortfarande kan vi konsumenter inte titta på innehållsförteckningen
            och veta om en produkt innehåller transfetter eller ej, även om
            flera företag arbetat aktivt för ta bort det ur sina produkter.
            Det är bra, men som konsument kan man inte vara säker.
          </note>
          <note>
            EU-parlamentet har som svar på kommissionens vitbok om fetma
            2007 antagit en resolution som föreslår förbud mot transfetter.
            Med rösterna 536 för och 37 emot antog Europaparlamentet Alessandros
            Fogeliettas initiativbetänkande. Moderaterna röstade emot, och
            Folkpartiet och Centerpartiet lade ned sina röster.
          </note>
          <note>
            Det är helt uppenbart att vi gör olika värderingar av denna fråga.
            Ni borgerliga partier tror på att marknaden ska lösa problemet
            och vill inte ta det politiska ansvaret. Miljöpartiet vill ha
            lika spelregler för alla företag och ser också till konsumenternas
            intresse.
          </note>
          <note>
            Många företag har gjort ett bra jobb och minskat halterna av
            industriellt framställt transfett i sina produkter. Men alla produkter
            tillverkas inte av ansvarsfulla företag. Jag som konsument kan
            inte veta eftersom det inte krävs någon märkning.
          </note>
          <note>
            Irene Oskarsson citerade Livsmedelsverket. Den studie som är
            gjord är, som sagt, gjord på kakor och chips inte på samtliga
            produkter.
          </note>
          <note>
            De borgerliga partierna skriver i sin reservation att de har
            valt en annan väg. Det är faktiskt många länder som följer efter.
            Island beslutade i sitt allting ganska nyligen att genomföra detta.
            Från och med den 1 augusti 2011 kommer Island att ha samma lagstiftning
            som Danmark.
          </note>
          <note>
            Till sist vill jag ta upp min motion om energidrycker och att
            det är viktigt att alla butiker har samma regler för försäljning
            av energidrycker till barn och ungdomar. Försiktighetsprincipen
            borde gälla och därmed borde energidrycker ha samma åldersgräns
            som andra varor med hälsorisker, det vill säga 18 år.
          </note>
          <note>
            Självklart står jag bakom samtliga Miljöpartiets reservationer
            i betänkandet, men jag vill här särskilt poängtera och yrka bifall
            till förslaget i betänkandet under punkt 8 om förbud mot transfetter
            enligt dansk modell och yrka avslag på reservation 3 från de borgerliga
            ledamöterna. Jag yrkar även bifall till reservation 6 om en åldersgräns
            i fråga om energidrycker.
          </note>
          <note type="speaker">
            Anf. 228 STAFFAN DANIELSSON (C):
          </note>
          <note>
            Herr talman! Jag försöker alltid i vår dialog om livsmedelsproduktion
            och livsmedelskonsumtion redovisa det allvarliga läge som svensk
            livsmedelsproduktion befinner sig i. Vi har världens bästa djurskydd
            och djuromsorg, men ändå minskar produktionen stadigt sedan flera
            decennier, och importen av mat från länder där djuromsorgen är
            betydligt sämre väller in.
          </note>
          <note>
            Mot den bakgrunden är det självfallet viktigt att till exempel
            kött märks med uppgift om ursprungsland. Så är också fallet vad
            gäller nötkött där galna ko-sjukan tidigt tvingade fram en sådan
            lagstiftning på EU-nivå.
          </note>
          <note>
            Vi ska dock ha klart för oss att även om en sådan märkning ger
            konsumenten en bättre information så är den i sig ingen garanti
            för att konsumenterna därmed i större utsträckning väljer att
            handla nötkött där djuromsorgen varit god. Försäljningen av svenskt
            nötkött har trots ursprungsmärkningen sjunkit under det senaste
            decenniet och står nu för endast ungefär hälften av den svenska
            konsumtionen. Detta är en mycket negativ utveckling som måste
            brytas.
          </note>
          <note>
            Regeringen arbetar konsekvent för detta genom till exempel regelförenklingar,
            sänkta skatter och avgifter och genom satsningen på Matlandet
            Sverige, vilket är bra. Det är också positivt att Socialdemokraterna
            med flera partier deklarerar sin goda vilja att vara med och ge
            förutsättningar för en ökad svensk livsmedelsproduktion.
          </note>
          <note>
            Mycket kött, utöver nötkött, märks redan i dag med ursprungsland,
            vilket är bra. LRF lär ha en överenskommelse på gång med de stora
            detaljhandelskedjorna, vilket i så fall vore alldeles utmärkt.
          </note>
          <note>
            Det kött som importeras från andra delar av Europa med lägre
            djuromsorgskrav, eller från kontinenter långt borta, saknar dock
            ofta ursprungsmärkning. Därför är det bra att EU:s ministerråd
            nu beslutat om att gå vidare med krav på obligatorisk märkning
            av kött av får, get, gris och fjäderfä. Och det är bra att Sverige
            stödde det beslutet.
          </note>
          <note>
            Europaparlamentet vill utvidga ursprungsmärkningen till även
            andra livsmedel samt att ursprunget för kött, fjäderfä och fisk
            bör anges när dessa ingår som ingredienser i livsmedel. Parlamentet
            har även föreslagit att kommissionen gör en konsekvensanalys av
            detta i samråd med berörda parter.
          </note>
          <note>
            Sverige tillsammans med andra medlemsstater anser att en konsekvensutredning
            ska göras innan man fastställer utökade krav på ursprungsmärkning
            av till exempel kött eller mjölk som används som ingrediens. Jag
            utesluter på intet vis att ursprungsmärkningen kan göras bredare
            än vad ministerrådet nu beslutat, men det är ändå mycket rimligt
            att i vanlig ordning analysera förutsättningarna ordentligt innan
            man går till beslut.
          </note>
          <note>
            Obligatoriska märkningskrav på detaljnivå ger också kostnader
            och byråkrati, vilket måste beaktas mot den allmänna nyttan av
            informationen. Hur ursprungsmärker man till exempel en smörgåstårta?
            Det är det som oppositionen nu vill ställa krav på.
          </note>
          <note>
            Utskottet har också behandlat frågan om att innehållet av transfetter
            ska begränsas till maximalt 2 procent av det totala fettinnehållet
            inte 0 procent och inte 4 procent vilket utskottsmajoriteten förespråkar.
          </note>
          <note>
            Sveriges frivilliga linje har gett samma utveckling som den maximala
            lagstiftningen i Danmark. Det är bara Danmark inom EU som har
            detta regelverk, vilket möjligen kan ifrågasättas och vara handelshindrande.
            Livsmedelsverket i Sverige rekommenderar inte någon sådan lagstiftning.
          </note>
          <note>
            Herr talman! Jag yrkar bifall till förslaget i betänkandet med
            undantag för punkten 8.
          </note>
          <note type="speaker">
            Anf. 229 BJÖRN SÖDER (SD):
          </note>
          <note>
            Herr talman! År 2004 införde danska Fødevaredirektoratet nationella
            regler som innebär att innehållet av transfettsyror i matfetter
            begränsas till maximalt 2 procent av totalfettet.
          </note>
          <note>
            I min gamla hemkommun Helsingborg motionerade jag tidigare om
            att den mat man serverar och upphandlar inom stadens verksamheter
            skulle omfattas av samma regler som gäller i Danmark. I Region
            Skåne motionerade jag om att samma sak skulle gälla inom regionens
            verksamheter. Sverigedemokraterna var det enda partiet som stödde
            förslagen. Socialdemokraterna, Miljöpartiet och Vänsterpartiet
            röstade tillsammans med de borgerliga partierna ned dessa förslag.
          </note>
          <note>
            Det är därför glädjande att dessa partier nu tycks ha omvärderat
            sina ställningstaganden i denna fråga, eller i alla fall inte
            delar den inställning som deras partikamrater ute i landet har.
          </note>
          <note>
            Sverige har hittills valt att inte lagstifta på området. I stället
            har man haft inställningen att man ska föra diskussioner och dialoger
            med livsmedelsindustrin om att minska innehållet av transfetter.
          </note>
          <note>
            Herr talman! Man kan ställa sig frågan om lagstiftning hjälper
            eller om enbart fortsatta dialoger och diskussioner med industrin
            har samma effekt.
          </note>
          <note>
            Sveriges tidigare inställning om enbart diskussioner har säkerligen
            haft viss effekt på de svenska livsmedelsproducenterna som har
            minskat användningen av industriellt framställda transfetter.
            Problemet är dock att en stor andel av de livsmedel som säljs
            på den svenska marknaden har sitt ursprung utanför Sverige och
            tillverkas utomlands där det råder annan lagstiftning på området.
          </note>
          <note>
            Dessutom har man som konsument en ytterst begränsad insikt om
            transfettinnehåll i den mat man äter från olika sorters matbespisningar.
          </note>
          <note>
            Har den danska lagstiftningen haft någon effekt? Ja, det menar
            jag. En ny undersökning som presenterades i början av detta år
            av danska Fødevarestyrelsen och DTU Fødevareinstituttet visar
            att 93 procent av de undersökta varorna efterlever de danska reglerna.
            Man kan jämföra det med hur det var året innan man införde lagstiftningen
            i Danmark då siffran var 75 procent.
          </note>
          <note>
            I en ny artikel i Aktuel Naturvidenskab i Danmark relaterar man
            minskningen av hjärtsjukdomar i Danmark till införandet av de
            danska reglerna om transfetter. Som bekant är industriellt framställda
            transfetter hälsofarliga och ökar risken för hjärt- och kärlsjukdomar.
          </note>
          <note>
            Det är därför mer än välkommet att också Sverige, i likhet med
            det som gäller i Danmark, lagstiftar om förbud mot industriellt
            framställda transfetter i livsmedel. Danmark är alltså ett föregångsland
            även på detta område.
          </note>
          <note>
            Jag vill därför yrka bifall till utskottets förslag i punkt 8.
          </note>
          <note>
            I detta anförande instämde Josef Fransson och Per Ramhorn (båda
            SD).
          </note>
          <note>
            Överläggningen var härmed avslutad.
          </note>
          <note>
            17 § Funktionshindersfrågor
          </note>
          <note>
            Föredrogs
          </note>
          <note type="speaker">
            Anf. 230 ANDERS ANDERSSON (KD):
          </note>
          <note>
            Herr talman! Vi ska nu debattera socialutskottets betänkande
            11 om funktionshindersfrågor. I detta betänkande föreligger 52
            motionsyrkanden från den allmänna motionstiden.
          </note>
          <note>
            Som ett led i arbetet med att bereda och förbereda detta ärende
            har utskottet haft möjlighet att bjuda in Socialstyrelsen och
            Försäkringskassan. Dessa har informerat om hur arbetet fortskrider
            med en enhetlig modell för bedömning, ett så kallat behovsbedömningsinstrument.
          </note>
          <note>
            I det betänkande som kammaren nu ska debattera tas följande områden
            upp: funktionshinderspolitikens mål, stöd till personer med funktionsnedsättning,
            hjälpmedelsfrågor, bilstöd och glasögon för barn. Motionerna har
            delats in i dessa områden och därefter behandlats.
          </note>
          <note>
            Härmed överlämnas socialutskottets betänkande 11 med reservationer
            och särskilda yttranden som föreligger till kammaren för debatt
            och beslut.
          </note>
          <note type="speaker">
            Anf. 231 LENNART AXELSSON (S):
          </note>
          <note>
            Herr talman! I många sammanhang lyfts Sverige fram som ett välfärdsland.
            Men vad lägger vi egentligen i detta begrepp?
          </note>
          <note>
            Borgerliga politiker brukar ofta tala om att man slår vakt om
            välfärdens kärna. På frågan vad den kärnan egentligen innehåller,
            eller kanske snarare inte innehåller, brukar de oftast bli svaret
            skyldiga. Det handlar naturligtvis om att man vill försöka övertyga
            svenskarna om att det går att upprätthålla en god välfärd trots
            att den gemensamma finansieringen har minskat kraftigt genom stora
            skattesänkningar åt framför allt redan välbärgade.
          </note>
          <note>
            Det finns helt klart väldigt stora skiljelinjer mellan de politiska
            partierna i denna fråga. Inte minst gäller det på socialförsäkringsområdet,
            där försämringarna har gjort att svårt sjuka människor och arbetslösa
            numera tvingas köa för socialbidrag.
          </note>
          <note>
            Herr talman! Jag kan tänka mig att en och annan undrar vad detta
            har i en debatt om funktionshindersfrågor att göra. Jag vill dock
            påstå att funktionshinderspolitik i allra högsta grad handlar
            om välfärdspolitik och hur vi väljer att utforma den. Den politik
            vi socialdemokrater har som grund bygger på att vi tar ett gemensamt
            ansvar för att alla människor ska kunna få en möjlighet att vara
            delaktiga i samhällets olika delar. Det handlar om skolan, arbetslivet,
            fritiden och allt annat som många av oss tar för givet men som
            för många andra kan kännas ouppnåeligt.
          </note>
          <note>
            Som jag ser det har vi politiker minst tre stora utmaningar framför
            oss när det gäller just funktionshinderspolitik.
          </note>
          <note>
            Den allra viktigaste och mest övergripande frågan handlar om
            tillgängligheten. Lyckas vi inte göra samhället tillgängligt i
            alla dess delar, för alla människor, kommer vi aldrig att kunna
            uppnå möjligheten för alla att vara just delaktiga.
          </note>
          <note>
            Det andra området är arbetsmarknaden, där vi måste se till att
            alla får en möjlighet att utifrån sin förmåga få ta del av arbetsgemenskapen
            och möjligheten att få vara med och bidra känna sig behövd.
          </note>
          <note>
            Det tredje området rör den personliga assistansen. Det är en
            fantastisk reform som har gjort att ett stort antal människor
            med svåra funktionsnedsättningar har fått möjligheten till ett
            helt nytt liv.
          </note>
          <note>
            Nu upplever många att tanken med lagstiftningen kraftigt har
            börjat urholkas i takt med att allt fler får sin personliga assistans
            ifrågasatt. Som en representant för de rörelsehindrade barnen
            och ungdomarna nyligen uttryckte det: Förut var det behoven som
            styrde, numera sätts allt oftare en prislapp på alla insatser.
            Vi måste sätta stopp för den utvecklingen!
          </note>
          <note>
            Herr talman! Vi socialdemokrater har sju reservationer och tre
            särskilda yttranden i detta betänkande och står naturligtvis bakom
            alla dessa. Vi väljer dock att särskilt lyfta fram tre reservationer
            som vi yrkar bifall till. Det är reservationerna 5, 11 och 15.
            Jag tänker nu i korthet beröra några av dessa områden.
          </note>
          <note>
            Först tittar vi på personlig assistans, ett område som egentligen
            är uppdelat i två viktiga delar. Den ena är framtagandet av ett
            bedömningsinstrument som ska garantera att alla som har behov
            av assistans behandlas lika, oavsett var i landet de bor. I grunden
            är det enligt vår mening positivt att det tas fram ett verktyg
            för en enhetligare bedömning, men prövningen måste ske med väldigt
            stor hänsyn till den enskildes oberoende, självbestämmande och
            integritet.
          </note>
          <note>
            Den andra delen handlar om det faktum att Försäkringskassan under
            de senaste åren har ändrat grunderna för sin bedömning av de grundläggande
            behoven. Detta har gjorts utan nya politiska beslut som grund.
            Bedömningarna har skärpts på ett sätt som gör att det är tveksamt
            om lagstiftningens intentioner verkligen upprätthålls. Tyvärr
            har denna bedömning även fått stöd av rättsliga instanser.
          </note>
          <note>
            Försäkringskassans representanter har vid två tillfällen på direkt
            fråga från ledamöter i socialutskottet medgivit att det behövs
            lagändringar för att grunderna för deras bedömningar ska ändras.
            Mycket talar därför för att det måste göras.
          </note>
          <note>
            Vi delar alltså Vänsterpartiets synpunkter när det gäller behovet
            av en lagändring. Anledningen till att vi inte reserverar oss
            är det tillkännagivande som riksdagen gjorde våren 2010 om personlig
            assistans. Detta uppdrag innebär enligt vår mening att regeringen
            ska följa upp Försäkringskassans beslut i frågan och vid behov
            lämna förslag till ändrad lagstiftning en lagstiftning som innebär
            att grundtanken med den personliga assistansen upprätthålls.
          </note>
          <note>
            Frågan har enormt stor betydelse för många människor. Därför
            måste arbetet ske skyndsamt och snarast återrapporteras till riksdagen.
            Att ge ytterligare ett uppdrag med samma innebörd tror vi inte
            kommer att påskynda hanteringen, men vi kommer noga att följa
            utvecklingen inom båda dessa områden och återkomma om det visar
            sig att det pågående arbetet inte leder till ett positivt resultat
            för människor i behov av assistans.
          </note>
          <note>
            Jag tänkte också säga några ord om den nationella handlingsplanen,
            som beslutades av riksdagen år 2000. Det var då en tioårig nationell
            handlingsplan för handikappolitiken, där det övergripande målet
            var ett tillgängligare samhälle. Nu, drygt tio år efter att detta
            klubbades, kan vi väl dock konstatera att det fortfarande är ett
            väldigt nedslående resultat för människor med funktionsnedsättning
            när det gäller just tillgängligheten.
          </note>
          <note>
            Vi socialpolitiker, oavsett partifärg, har verkligen ingen anledning
            att slå oss för bröstet när det gäller denna fråga. Visst har
            det gått framåt inom en del områden, men alldeles för lite och
            alldeles för sakta. Nu vill det till att beslut fattas och att
            konkreta åtgärder genomförs under den kommande mandatperioden.
            Vi avvaktar med spänning nya initiativ från den borgerliga regeringen.
          </note>
          <note>
            Nästa område jag tänkte beröra, herr talman, är frågan om koordinator.
            Riksförbundet för Rörelsehindrade Barn och Ungdomar har i en stor
            enkätundersökning visat att föräldrar till barn med funktionsnedsättning
            i genomsnitt har kontakt med 17 olika personer när det gäller
            deras möjligheter till hjälp och stöd. Många har betydligt flera
            kontakter än så. Detta är en orimlig börda. Det behövs därför
            en person som kan hjälpa familjerna med information och samordning
            av övriga kontakter. Vi menar att det borde vara självklart att
            dessa familjer alltid ska erbjudas denna möjlighet.
          </note>
          <note>
            Sedan har vi frågan om ledsagarservice. Detta är en av insatserna
            i lagen om stöd och service till vissa funktionshindrade, alltså
            det vi i vardagslag brukar kalla LSS. Det är en service som har
            stor betydelse inte minst för de gravt synskadade. När lagen infördes
            var det självklart att denna grupp skulle tillhöra vad som benämns
            personkrets 3 i lagen och därmed ha rätt till ledsagarservice.
          </note>
          <note>
            Nu har dock rättsläget över tid förändrats och blivit oklart.
            Det har fått som konsekvens att liknande ärenden bedöms på olika
            sätt både i de olika enskilda kommunerna och i domstolarna. Vi
            anser därför att ett förtydligande i lagen är nödvändigt. Det
            får aldrig råda någon tvekan om att en person med grav synskada
            kan tillhöra personkrets 3.
          </note>
          <note>
            Nästa område är daglig verksamhet. Många människor med funktionsnedsättning
            saknar i dag helt sysselsättning. Det bästa är naturligtvis om
            man har möjlighet att komma in och få ett arbete på den reguljära
            arbetsmarknaden, men för det stora flertalet är steget dit väldigt
            långt. Socialtjänstlagens skrivningar om att kommunerna är skyldiga
            att verka för att människor med en funktionsnedsättning får en
            meningsfull sysselsättning räcker inte för att lösa frågan. Vi
            anser att det är angeläget att regeringen vidtar åtgärder som
            förändrar situationen för denna stora grupp.
          </note>
          <note>
            Herr talman! Den sista punkten jag tänkte beröra handlar om glasögon
            till barn. Barnen är ett samhälles viktigaste invånare. Vi måste
            alltid sätta dem i det främsta rummet. Alla barn måste ges så
            bra uppväxtvillkor som möjligt. Det är i detta sammanhang vi måste
            se deras behov av synhjälpmedel. Det är väldigt viktigt att barns
            synfel åtgärdas fortlöpande under hela den del av uppväxten då
            synen utvecklas. Att barn ser bra är, som alla naturligtvis förstår,
            en grundläggande förutsättning för att de ska klara av exempelvis
            skolarbetet så bra som möjligt.
          </note>
          <note>
            I dag varierar både storleken på stödet och hur långt upp i åldern
            det beviljas väldigt mycket sett över hela landet. Vi kan aldrig
            nöja oss med att barns behov av hjälpmedel, vare sig det handlar
            om synen, hörseln eller andra funktionsnedsättningar avgörs av
            föräldrarnas ekonomi eller var i landet man råkar bo. Vi anser
            därför att frågan om subventionerade synhjälpmedel för barn med
            synfel bör utredas.
          </note>
          <note type="speaker">
            Anf. 232 AGNETA LUTTROPP (MP):
          </note>
          <note>
            Herr talman! För tids vinning har jag kortat ned mitt anförande
            och dyker rakt ned i ögonproblematiken.
          </note>
          <note>
            Barnkonventionen gäller i hela Sverige, oavsett var man bor.
            Så ser det dess värre inte alltid ut. Barn som inte får hjälp
            att rätta till synfel utvecklar inte synskärpan. Detta kan inte
            rättas till senare i livet. Glasögon till barn borde ses som medicinsk
            behandling så länge synen utvecklas.
          </note>
          <note>
            Barn med synfel ska naturligtvis ha de glasögon de behöver. Glasögonen
            är en förutsättning för inlärning för de barn som har synfel.
            Det ska inte vara beroende av vare sig familjens ekonomi eller
            var i Sverige barnet bor om glasögon blir verklighet för de barn
            som behöver det. Det är nödvändigt för att barn ska kunna utvecklas
            och hänga med i skolan och delta i gemenskapen med sina kamrater.
          </note>
          <note>
            Om barn över huvud taget kan få bidrag till glasögon i dag beror
            helt och hållet på var i landet de bor. De flesta landsting har
            någon form av subventionering för barn mellan två och sju år,
            men bidragen varierar från 250 till 1 250 kronor. För barn i skolåldern
            är situationen mycket värre då enbart ett fåtal landsting ger
            bidrag till barn som fyllt sju år, detta trots att glasögon för
            skolbarn med synfel är nödvändiga för inlärning. Om vi är kloka
            nog att satsa tidigt och stödja barn och ungdomar med funktionsnedsättning
            är vi ett land med styrka.
          </note>
          <note>
            Att få assistans vid sjukhusvistelse är en klar förbättring och
            en stor trygghet för de personer med funktionsnedsättning som
            är i behov av det. Även LSS-kommittén pekade på detta behov. Om
            det finns särskilda skäl kan man redan i dag få det vid sjukhusvistelse
            upp till fyra veckor, men det räcker inte alltid. Arbetsgruppen
            Rekrytering av personliga assistenter föreslog en ökning till
            tre månader, och dåvarande Riksförsäkringsverket föreslog sex
            månader. Vi vet att det pågår ett arbete i Socialdepartementet
            i denna fråga, men vad vi vet har ingenting hänt. Det är därför
            vi lyfter fram den på nytt.
          </note>
          <note>
            Till sist om ledsagarservice enligt LSS. LSS-utredningen Möjlighet
            att leva som andra föreslog att personkrets 3, det vill säga personer
            som har andra stora och varaktiga fysiska eller psykiska funktionshinder
            vilka ger betydande svårigheter i den dagliga livsföringen och
            som har ett omfattande behov av stöd, ska ha rätt till daglig
            verksamhet. Tyvärr har regeringen inte lagt fram ett sådant förslag.
          </note>
          <note>
            Vi anser att det är mycket viktigt att noga följa utvecklingen
            av hur man i olika kommuner hanterar personkrets 3 för det ser
            också olika ut och deras rättigheter och återkomma och överväga
            rätt till daglig verksamhet eller på annat sätt anpassad arbetssituation
            för människor med psykisk funktionsnedsättning.
          </note>
          <note>
            Jag säger självklart ja till alla Miljöpartiets reservationer,
            men för tids vinnande yrkar jag bifall till reservationerna 10,
            11 och 13 och 15.
          </note>
          <note type="speaker">
            Anf. 233 EVA OLOFSSON (V):
          </note>
          <note>
            Herr talman! Självklart står jag bakom Vänsterpartiets alla reservationer,
            men för tids vinnande nöjer jag mig med att här yrka bifall till
            reservation 8 om rätten till personlig assistans och reservation
            15 om barns rätt till glasögon.
          </note>
          <note>
            Herr talman! I dag är många barns, kvinnors och mäns livsvillkor
            begränsade därför att de har en funktionsnedsättning. I många
            fall beror det på brister i samhällets tillgänglighet, men det
            kan också vara brister i samhällets stöd, det kan vara ekonomisk
            utsatthet eller ren och skär diskriminering. Och det är allvarligt,
            för det är mänskliga rättigheter det handlar om. Därför måste
            vi få en lagstiftning om att bristande tillgänglighet så fort
            det någonsin går klassas som diskriminering. Den frågan skulle
            jag vilja ställa till regeringspartierna: När kommer en sådan
            lagstiftning?
          </note>
          <note>
            När regeringen följde upp den nationella handlingsplanen Från
            patient till medborgare som sträckte sig till 2010 var vi flera
            som tänkte sig att nu kommer kanske regeringens nya strategi.
            Men regeringen har skjutit på det, och den ska komma någon gång
            under 2011. Om jag förstått det rätt kommer den inte att komma
            till riksdagen så att vi får en chans att debattera och trycka
            på knapparna här, utan regeringen kommer att ta ett eget beslut.
            Rätta mig gärna om jag har fel! Det gör det mycket angeläget för
            Vänsterpartiet att lyfta fram att ett jämställdhetsperspektiv
            ska vara med som en röd tråd i strategin. Det är oerhört viktigt,
            för kvinnor med funktionsnedsättning har en dubbel utsatthet,
            dels genom den könsmaktsordning som finns i vårt land och där
            mannen är norm, dels genom den diskriminering som drabbar människor
            med funktionsnedsättning.
          </note>
          <note>
            På internationella kvinnodagen den 8 mars skrev Stil, Handikappförbunden
            och Utvecklingscentrum Dubbelt Utsatt tillsammans en artikel som
            handlade om våldet mot kvinnor med funktionsnedsättning. De lyfte
            fram tre saker som kännetecknar detta våld.
          </note>
          <note>
            Det osynliggörs. Vi vill inte se det, vi vill inte prata om det.
          </note>
          <note>
            Det finns en större sårbarhet våldet riktas mot det som redan
            gör ont.
          </note>
          <note>
            Kvinnor med funktionsnedsättning kan vara i starkare beroende
            av förövaren och ha svårare att fly från förövaren. Därför måste
            våldet mot kvinnor med funktionsnedsättning tydligt finnas med
            i en ny strategi för funktionshindersfrågor.
          </note>
          <note>
            Herr talman! Rätten till personlig assistans var en av de viktigaste
            jämlikhetsreformerna i Sveriges historia. Kvinnor och män med
            omfattande funktionsnedsättning kunde ta makt över sitt eget liv,
            slapp vara beroende av anhöriga och kunde bo i egen lägenhet i
            stället för på institution. Den personliga assistansen är för
            många förutsättningen för att kunna arbeta, studera och vara förälder.
            Den ger möjligheten att själv bestämma över vardagen och utveckla
            sina intressen.
          </note>
          <note>
            Sedan några år har Försäkringskassan utan att det finns något
            politiskt förändringsbeslut eller lagändring skärpt sina bedömningar.
            Den nya linjen innebär att bara integritetskänsliga delar i de
            grundläggande behoven ska räknas när det avgörs om behoven uppgår
            till motsvarande minst 20 timmar av personlig assistans per vecka.
            Ett exempel som ofta nämns och som finns i verkligheten är om
            man kan föra maten till munnen. Det anses inte vara ett integritetskänsligt
            behov, även om man inte kan laga, ställa fram och skära mat eller
            skrapa ihop mat på tallriken.
          </note>
          <note>
            Den skärpta bedömningen har lett till att flera har blivit av
            med sin assistans, men det har också fått mångdubbelt fler att
            känna en stor oro inför vad omprövningarna från Försäkringskassan
            ska leda till för dem. Förändringarna har för flera enskilda personer
            blivit drastiska i minskat antal timmar, och möjligheterna att
            leva som andra har begränsats påtagligt trots stora behov av assistans.
          </note>
          <note>
            Dess värre har Försäkringskassans nya linje fått stöd i en dom
            i Regeringsrätten. Som Lennart Axelsson från Socialdemokraterna
            sade har Försäkringskassan svarat bland annat på en fråga från
            mig att de inte kan göra något annat än följa högsta rättsinstansens
            beslut. Därför anser vi i Vänsterpartiet att det måste bli en
            lagändring. Vi tycker att det är viktigt att frågan om personlig
            assistans under sjukhusvistelse får en lösning.
          </note>
          <note>
            En del människor med funktionsnedsättningar som blir sjuka och
            behöver sjukhusvård överväger om de ska stanna hemma, för de är
            rädda att bli av med sina personliga assistenter. Om de är på
            sjukhus en längre tid måste personliga assistenter ha ett annat
            jobb. De kan inte gå kvar och vara arbetslösa. Man måste rekrytera
            nya assistenter när man lämnar sjukhuset. Den personliga kunskapen
            om funktionsnedsättningen och hur man på olika sätt ska stötta
            personen utifrån själva funktionsnedsättningen finns hos assistenten
            men inte hos sjukhuspersonalen.
          </note>
          <note>
            Jag vill ställa frågan: När kommer den förändring som sägs ligga
            och beredas på Socialdepartementet?
          </note>
          <note>
            Det borde vara självklart att man inte behandlas olika när det
            gäller ledsagarservice när man har gravt nedsatt syn. Här behövs
            tydligare ställningstaganden så att människor med gravt nedsatt
            syn kan få ledsagarservice var de än bor i Sverige.
          </note>
          <note>
            Till sist vill jag ta upp frågan om glasögon till barn.
          </note>
          <note>
            År 2008 kom Majblommans rapport Briller och barn . På frågor
            från Novus opinion till föräldrar som har barn svarade fyra av
            tio att de inte hade haft råd med glasögon när deras barn hade
            behövt det. Många människor vänder sig till Majblomman, liksom
            allt fler nu vänder sig till diakoner, kyrkan och Stadsmissionen,
            eftersom de inte får verkligheten och pengarna att gå ihop.
          </note>
          <note>
            Därför vet Majblomman väldigt mycket om hur det är för barn i
            ekonomiskt utsatta familjer. Barnglasögon blir ofta jättedyrt.
            Barn växer och behöver byta glas oftare än vuxna. Barn leker och
            busar. De sliter alltså mer på glasögonen. Det gäller egentligen
            inte om glasögon går sönder utan när . Från Rädda Barnens fattigdomsrapporter
            vet vi att antalet barn i ekonomiskt utsatta familjer är runt
            220 000 i Sverige. De får många gånger försaka mycket. Men jag
            tycker inte att de ska behöva avstå från att se ordentligt.
          </note>
          <note>
            Om barn över huvud taget får bidrag till glasögon beror på var
            i Sverige de bor. I Stockholms läns landsting finns till exempel
            ingen subvention alls. I fyra landsting Gävleborgs, Norrbottens,
            Kronobergs och Västmanlands landsting bekostas glasen helt och
            hållet men inte bågarna. I övriga landsting varierar bidragen
            från 250 kronor till 1 250 kronor. Det gäller barn som är under
            sju år. För skolbarn är det få landsting som ger bidrag, trots
            att glasögon för skolbarn med synfel är viktigt för inlärningen.
          </note>
          <note>
            Barns behov finns här och nu. Barndomen går inte i repris. Barn
            i välfärdens Sverige ska inte behöva vara utan de glasögon de
            behöver för att deras föräldrar är fattiga. Ekonomiskt utsatta
            familjer ska inte behöva gå till socialkontoret när barnen behöver
            nya glasögon. Rätten att följa med i undervisningen i skolan och
            att se världen klart ska gälla alla barn.
          </note>
          <note>
            Därför borde rätt till glasögon för alla barn vara en självklarhet.
            Därför behövs det också nationella initiativ i frågan. Genast
            bör en utredning sättas i gång för att kunna lösa frågan, så att
            alla barn får rätt att se.
          </note>
          <note type="speaker">
            Anf. 234 KENNETH JOHANSSON (C):
          </note>
          <note>
            Herr talman! Alla människors lika värde är en viktig utgångspunkt
            också för funktionshinderspolitiken. Att undanröja hinder för
            full delaktighet i samhället för alla, att vi alla ska leva tillsammans
            i samhället och möjlighet för personer med funktionsnedsättning
            att ta plats i samhället är oerhört angeläget.
          </note>
          <note>
            Jag tänker på Ica-Jerry i reklamen, kanske Glada Hudik-teatern
            eller den orkester som jag med flera mötte i Almedalen i somras
            och som kom från föreningen Jag. Alla kan utifrån sina förutsättningar.
          </note>
          <note>
            Vår uppgift måste vara att ge villkoren, att påverka attityder
            och att bekämpa diskriminering, där jag är lika ivrig som Eva
            Olofsson när det gäller att komma till ett slutligt förslag i
            den delen, och att ge förutsättningar för självständighet och
            självbestämmande, där varje människa ska ha möjlighet att påverka
            beslut som rör ens eget liv.
          </note>
          <note>
            Herr talman! Socialutskottets betänkande SoU11 är ett motionsbetänkande.
            Jag yrkar bifall till förslaget i betänkandet i dess helhet och
            avslag på samtliga reservationer.
          </note>
          <note>
            Men jag vill säga att det finns flera bra motioner och flera
            bra redovisningar och beskrivningar i betänkandet. Jag tycker
            att det visar att det är mycket som är gjort och mycket som är
            på gång. Det är också viktigt att hålla isär vad som är statens
            roll, vad som är landstingets roll och vad som är kommunens roll.
          </note>
          <note>
            Några av de övergripande frågor som vi tar upp i betänkandet
            är angelägna. Det handlar om FN:s konvention om rättigheter för
            personer med funktionsnedsättning. Det handlar om en uppföljning
            som är gjord av handlingsplanen för handikappolitiken och kanske
            framför allt den nya strategin för funktionshinderspolitiken 20112016,
            som presenterades i budgetpropositionen tillsammans med åtgärder
            för att förbättra arbetsmarknaden för funktionsnedsatta personer.
          </note>
          <note>
            LSS och assistansreformen, som vi borgerliga partier genomförde
            med stöd av övriga partier som fanns i riksdagen då, är oerhört
            angelägen och engagerar med rätta många. I utskottet har vi också
            ägnat frågan ganska mycket tid. Vi har bjudit in Försäkringskassan
            och Socialstyrelsen för att belysa hur vi kan värna, utveckla
            och säkra den mycket viktiga assistansreformen inför framtiden.
            Behovsbedömningsinstrumentet är äntligen på väg fram i en form
            som verkar ha stöd och går nu ut i testområden och redovisas slutligt
            till regeringen den 31 augusti 2011.
          </note>
          <note>
            Beträffande intentionerna i LSS som har diskuterats och som tidigare
            talare har tagit upp ser vi att vi måste ha underlag för att bedöma
            om vi behöver göra lagskärpningar. Det är det som just nu pågår.
            Jag tycker att Socialstyrelsens och Försäkringskassans information
            till oss var bra i den delen.
          </note>
          <note>
            Den personliga assistansen innebär väldigt mycket för enskilda
            individer. Det gäller att värna och utveckla, se till att den
            fungerar som det är tänkt och ge reformen bästa tänkbara legitimitet.
          </note>
          <note>
            Jag ledde LSS-kommittén. Från den 1 januari i år har viktiga
            kvalitetssäkrande åtgärder genomförts. Tillstånd och tillsyn när
            det gäller assistansföretag, barnperspektivet in i LSS-lagstiftningen,
            förstärkt rätt för en enskild individ att framföra sina åsikter
            och påverka, förbättrad daglig verksamhet i form av försöksverksamhet
            för psykiskt funktionsnedsatta och en ny lag för registerkontroll
            när man anställer personal är exempel på åtgärder som är bra.
            Vi har nyligen fått beslut i regeringen om att förtydliga hjälpmedelsansvaret,
            som en del av oss gärna kallar lex Gävleborg.
          </note>
          <note>
            Vi har många andra saker som är på gång. Assistans vid sjukhusvistelse
            bereds. Kommuners ansvar för att vid behov lösa vikariefrågor
            för assistansföretag är tveksamt, och det är en fråga som bereds.
            Ledsagarservicen, som har nämnts här tidigare, bereds. Ansvarsfördelningen
            mellan bosättnings- och vistelsekommun kommer snart upp i en annan
            proposition.
          </note>
          <note>
            Jag kan göra listan lång över åtgärder som är på gång. Även jag
            tycker att saker och ting borde kunna gå fortare det gör jag.
            Men ivern i reformarbetet finns, och det tycker jag är bra.
          </note>
          <note>
            Avslutningsvis, herr talman: Det är mycket som är bra, men det
            är också mycket som återstår. Det gäller att jobba vidare enträget
            för att nå målet ett samhälle tillgängligt för alla.
          </note>
          <note type="speaker">
            Anf. 235 LENNART AXELSSON (S) replik:
          </note>
          <note>
            Herr talman! Kenneth Johansson räknade upp ett antal områden
            där det pågår arbete. Jag kan ha missat det område jag vill fråga
            om, men jag ställer ändå frågan.
          </note>
          <note>
            För att människor ska kunna komma in i samhället vill det till
            att det är tillgängligt för alla. Det är ett viktigt arbete. En
            av delarna i detta som inte direkt gör det tillgängligare men
            som kanske skulle underlätta arbetet framöver är att man betraktar
            brist på tillgänglighet som en diskrimineringsgrund.
          </note>
          <note>
            Det har genom åren funnits många politiker som har utlovat att
            man kommer att jobba för att det ska bli så inte minst från borgerligt
            håll. Men när man fick chansen nu senast, när diskrimineringslagstiftning
            var uppe, togs det inte med som en viktig grund.
          </note>
          <note>
            Min fråga till Kenneth Johansson är alltså: Varför blev det så
            att man inte valde att gå vidare med att göra brist på tillgänglighet
            till en diskrimineringsgrund?
          </note>
          <note type="speaker">
            Anf. 236 KENNETH JOHANSSON (C) replik:
          </note>
          <note>
            Herr talman! Det svaret är ganska enkelt. Det fanns ett alldeles
            för bristande underlag för att kunna ta det beslutet. Det gjorde
            att alliansregeringen tillsatte en ny utredning som har jobbat
            och presenterat ett väldigt bra material, som har varit ute på
            remiss och på de flesta ställen också rönt uppskattning.
          </note>
          <note>
            Det är den utredningen tillsammans med remissomgången som nu
            bereds. Jag är mycket ivrig. Och jag vet att mina allianskolleger
            och att också ni i oppositionen är ivriga när det gäller att vi
            ska komma fram till en lösning så att det blir diskrimineringsgrundande.
          </note>
          <note type="speaker">
            Anf. 237 LENNART AXELSSON (S) replik:
          </note>
          <note>
            Herr talman! Diskrimineringsutredningen hade faktiskt ett förslag
            som innebar att man skulle ha kunnat plocka in det här i lagstiftningen
            redan från början. Därför förstår jag inte riktigt detta. Men
            samtidigt välkomnar jag naturligtvis att arbetet är så långt gånget
            att det här kommer att genomföras under mandatperioden, om jag
            vidaretolkar det som Kenneth sade lite grann.
          </note>
          <note>
            Jag skulle också vilja veta om det finns några ytterligare initiativ
            när det gäller att öka på arbetet för att få samhället mer tillgängligt.
            Som jag sade i mitt anförande är det här verkligen ett område
            där vi inte har lyckats. Vi har haft tio år på oss, och vi har
            försökt få till det här. Men det finns fortfarande otroligt mycket
            att göra. Det vore bra om ni kunde presentera någonting som vi
            kanske kan bli överens om framöver.
          </note>
          <note type="speaker">
            Anf. 238 KENNETH JOHANSSON (C) replik:
          </note>
          <note>
            Herr talman! I det första utredningsmaterialet var det inte ens
            kostnadsberäknat. Det fanns inga konsekvensbeskrivningar. Det
            var omöjligt att skriva en proposition utifrån det. Det är därför
            som det har gjorts ett ganska rejält omtag. Det är vår absoluta
            ambition att så fort det på något vis går kunna presentera en
            komplettering av diskrimineringslagstiftningen.
          </note>
          <note>
            När det gäller det fortsatta tillgänglighetsarbetet handlar den
            strategi som regeringen har presenterat och som vi har behandlat
            här om att snabba på det arbetet, att nå ett samhälle tillgängligt
            för alla. I stället för tio år, som vi hade tidigare, är det nu
            fem år. Och det är tydliga delmål.
          </note>
          <note>
            Det finns en statssekreterargrupp som arbetar. Det finns ansvarsområden
            utlagda på olika myndigheter. Jag tror att vi är helt överens
            om detta. Låt oss hjälpas åt att hitta de ytterligare steg som
            krävs för att ha en blåslampa när det gäller tillgänglighetsarbetet!
          </note>
          <note type="speaker">
            Anf. 239 EVA OLOFSSON (V) replik:
          </note>
          <note>
            Herr talman! Jag skulle tycka att det vore väldigt roligt om
            tillgänglighetsmarscherna i juni kunde bli ett firande av att
            vi har fått en lagstiftning där bristande tillgänglighet är diskriminering
            i stället för att det blir de protester som jag själv har deltagit
            i de senaste åren, i Göteborg.
          </note>
          <note>
            Men jag har en fråga som jag skulle vilja ställa till Kenneth.
          </note>
          <note>
            Jag fick ett mejl från en kvinna i Göteborgstrakten. Hon skriver:
          </note>
          <note>
            Min son är 19 år. Han har flyttat till ett gruppboende med en
            hyra på 6 671 kronor. Elen är inte inräknad. Han har aktivitetsersättning
            på 89 000 per år och bostadstillägg på 5 500.
          </note>
          <note>
            Hyreslagen går före LSS, skriver hon. Ungdomar kan inte välja
            gruppboende. De får vara glada om de får ett över huvud taget.
            De kan inte välja att bo billigt. Hur kan detta vara goda levnadsvillkor?
            Socialstyrelsens undersökning om vuxna funktionshindrade visar
            att det mesta i deras liv är undermåligt. Bland annat går en stor
            procentsats på antidepressiv medicin. Men boendeförhållandena
            är ganska bra, och det är väl det enda de har råd med, att bo
            och sitta still, för det kostar ingenting. Så skriver hon.
          </note>
          <note>
            Sonen har en cp-skada och en utvecklingsstörning. Han tränar.
            Han går på Move &amp; Walk och försöker bevara och utveckla sin rörlighet.
            Men nu, i och med den höga hyran, räcker inte pengarna till ridningen
            och det andra, utan han tvingas välja mellan att betala hyran
            eller att kunna ha några pengar att röra sig med.
          </note>
          <note>
            LSS-kommittén hade synpunkter på att det här borde utredas skyndsamt
            av regeringen. Jag ställer bara frågan: Är det något på gång?
          </note>
          <note type="speaker">
            Anf. 240 KENNETH JOHANSSON (C) replik:
          </note>
          <note>
            Herr talman! Först och främst hoppas jag att vi ses i tillgänglighetsmarschen.
            Jag har anmält mig till den 4 juni i Stockholm. Vi kanske ses
            där. Jag tycker att det är en jätteviktig manifestation och en
            demonstration för ett berättigat krav.
          </note>
          <note>
            När det sedan gäller ekonomin är kostnaderna för många gruppboenden
            höga. Det som LSS-kommittén framför allt tog upp var att de gemensamma
            ytorna i ett gruppboende på många ställen belastar de enskilda
            hyresgästerna. Det gjorde att LSS-kommittén föreslog att hyreslagen
            skulle ses över och att man i ett första steg också skulle gå
            in med ett särskilt bostadstillägg för att mer akut åtgärda den
            här problematiken.
          </note>
          <note>
            Detta ligger i ett beredningsarbete. Jag vet inte hur långt man
            har kommit med just den delen. Numera kanske det är Socialdepartementet
            som har området, med de nya ansvarsfördelningarna. Men jag åtar
            mig gärna att efterlysa den frågan, för det är viktigt att de
            gemensamma ytorna inte belastar enskilda hyresgäster.
          </note>
          <note type="speaker">
            Anf. 241 EVA OLOFSSON (V) replik:
          </note>
          <note>
            Herr talman! Jag brukar gå i Göteborg, min hemstad jag har talat
            där några gånger också. Det kommer jag att göra i år igen.
          </note>
          <note>
            Men jag tycker att det är viktigt att det händer något med den
            här frågan. Som Kenneth Johansson sade byggs det nytt. Man räknar
            in gemensamhetsytorna och kommer då långt över bostadstillägget.
            I praktiken innebär det att de här personerna får en väldigt dålig
            ekonomi. För att de ska kunna leva någorlunda bra får anhöriga
            kanske gå in med tusenlappar varje månad, och det kan inte vara
            meningen.
          </note>
          <note>
            Det är också så att de har ett livslångt boende här. För många
            är det också en livslång dålig ekonomi. Jag hoppas att vi i alla
            fall får i gång en utredning i frågan, så att man börjar titta
            på hur man kan komma till rätta med detta, för det kan inte vara
            meningen att människor ska få leva fattigt när de har en funktionsnedsättning.
            De har rätt till en bostad men har egentligen inte pengar så att
            de kan bo i den.
          </note>
          <note type="speaker">
            Anf. 242 KENNETH JOHANSSON (C) replik:
          </note>
          <note>
            Herr talman! Jag har ingenting annat att säga än att vi nog är
            ganska överens om att det här är en problematik, och det kräver
            att vi fortsätter att jobba för att hitta en lösning.
          </note>
          <note type="speaker">
            Anf. 243 MARGARETA B KJELLIN (M):
          </note>
          <note>
            Herr talman! I dag när vi debatterar det här viktiga betänkandet
            om funktionshinder blir jag så medveten om den verklighet som
            funktionshindrade faktiskt har.
          </note>
          <note>
            Jag kan tänka mig hur det är att vakna en morgon och sakna flera
            viktiga funktioner, att vara beroende av andras händer och fötter
            för att fungera eller kanske till och med överleva. Förutom att
            dagligen vara beroende av det är jag också beroende av någon som
            bedömer hur stora hjälpbehov just jag har. I den här situationen
            är det oerhört viktigt att det finns en rättssäkerhet, att de
            instanser som bedömer mig gör likvärdiga bedömningar oavsett var
            jag bor eller vem som är bedömare.
          </note>
          <note>
            Det här tror jag att vi egentligen är överens om över samtliga
            partigränser. Hela den här LSS-reformen, som genomfördes i början
            av 90-talet av den dåvarande borgerliga regeringen, var en stor
            frihetsreform. Intentionerna i den lagen ligger fortfarande fast,
            men det är oerhört viktigt att den också blir rättssäker.
          </note>
          <note>
            Det var en anledning till att Socialstyrelsen och Försäkringskassan
            fick uppdraget att gemensamt ta fram ett vetenskapligt instrument
            som ska säkerställa den här bedömningen. Sedan fick de hjälp av
            en referensgrupp från funktionshindersorganisationerna. Från början
            gick det alldeles fel. Man var inte överens. Det var många diskussioner.
            Och det var ett stort tryck från socialutskottet förra våren,
            med ett tillkännagivande, som gjorde att man gjorde omtag. Nu
            arbetar man tillsammans, och i höst kommer det här bedömningsinstrumentet,
            som Kenneth Johansson sade, ut på prov. Jag följer noga det här
            arbetet, för det som har diskuterats har ju handlat om vad som
            är grundläggande behov och vad som är övriga behov. Jag är ingen
            jurist, men jag håller inte med Regeringsrätten i deras dom och
            hur de har delat upp detta.
          </note>
          <note>
            Det har i alla fall lett till nya bedömningsgrunder. Att ha förmågan
            att föra gaffeln till munnen blir jag inte särskilt mätt av om
            det inte är mat på gaffeln. Men det är ett grundläggande behov,
            oavsett om det är mat eller inte på gaffeln. Det är samma sak
            med dusch och hårtvätt som inte räknas som samma behov.
          </note>
          <note>
            Den här listan kan säkert göras lång, och det är därför det är
            så oerhört viktigt att bedömningsinstrumentet kommer till stånd.
            Det är också viktigt att arbetet med instrumentet får fortlöpa
            och att riksdagen nu avvaktar det som händer och inte föregriper
            den process som pågår.
          </note>
          <note>
            Jag tror att det här bedömningsinstrumentet gör att vi kan titta
            på olika saker ska bli bra i framtiden. Vi måste ju också se till
            att det finns medel till de insatser som vi har, och då måste
            man ha en förmåga att bedöma hur stora insatserna blir.
          </note>
          <note>
            Det här är en del i betänkandet. En annan del som jag tycker
            är oerhört viktig i funktionshinderspolitiken är information och
            attitydförändrande insatser. Handisam har stora uppdrag att informera
            och bedriva attitydförändrande insatser. Socialdepartementet arbetar
            också med det.
          </note>
          <note>
            Jag tänker också på den spridning det har fått med tv-program
            som En annan del av Köping och de olika projekt som Glada Hudikteatern
            håller på med. Ni måste gå och se filmen Hur många lingon finns
            det i världen? ! Den visar just på hur viktigt allt detta är,
            alltifrån daglig verksamhet som kanske har inlåsande effekter,
            till att man kan fast man har ett funktionshinder. Man har en
            förmåga som det gäller att kunna utnyttja.
          </note>
          <note>
            Det här tror jag är väldigt viktigt. Finns förmågan, viljan och
            önskan att komma ut på den öppna arbetsmarknaden måste det underlättas.
            Här har alliansregeringen gjort många insatser via arbetsmarknadsutskottet
            och Arbetsmarknadsdepartementet för att se till att man inte låser
            in människor i en daglig verksamhet utan att man skapar möjlighet
            att komma ut på en öppen arbetsmarknad.
          </note>
          <note>
            Kenneth Johansson nämnde också lex Gävleborg. Det är oerhört
            viktigt att det tydliggörs att det är landstingen som har ansvar
            för hjälpmedel, vare sig det är assistansanordnare eller kommunen,
            för det har också drabbat det kommunala skattekollektivet trots
            att landstingen har rätt att ta upp skatt för samma fråga.
          </note>
          <note>
            Vi måste från nationellt håll vara tydliga med vad som är ett
            kommunalt ansvar, vad som är ett landstingsansvar och vad som
            är ett nationellt ansvar. Hjälpmedel, inklusive glasögon, är sjukvårdshuvudmannens
            ansvar. Vi kan inte börja gå in och rätta till och rådda i det
            på olika sätt. Snarare ska dessa motioner om glasögon och annat
            läggas fram på den regionala nivån. Det är där vi måste jobba
            via våra partier för att se till att det fungerar på ett bra sätt.
          </note>
          <note>
            Sammanfattningsvis tycker jag att det här betänkandet handlar
            om att LSS-lagens intentioner gäller, att information och attitydpåverkan
            är oerhört betydelsefullt, att rättssäkerhet och helhetssyn vid
            behovsbedömning är väsentligt samt att landstingens ansvar för
            hjälpmedel förtydligas.
          </note>
          <note>
            Det här hoppas jag leder till att alla funktionshindrade kan
            vakna varenda morgon i full förvissning om att även i dag får
            jag rätt insatser, hjälpmedel och bemötande och att det finns
            pengar för att fixa det.
          </note>
          <note>
            Med detta, herr talman, yrkar jag bifall till förslaget i betänkandet
            och avslag på samtliga motioner.
          </note>
          <note>
            (Applåder)
          </note>
          <note type="speaker">
            Anf. 244 MARIA LUNDQVIST-BRÖMSTER (FP):
          </note>
          <note>
            Herr talman! Jag vill börja med att yrka bifall till förslaget
            i betänkandet och avslag på reservationerna.
          </note>
          <note>
            Funktionshindersfrågorna är viktiga för Folkpartiet och för Alliansen.
            I detta betänkande finns många motioner som behandlar många viktiga
            frågor. Jag kommer att fokusera på några av dessa områden.
          </note>
          <note>
            Herr talman! Den nationella handlingsplanen Från patient till
            medborgare har behandlats i riksdagen i form av en skrivelse.
            Tillgänglighetsfrågorna är oerhört viktiga och utgör en del i
            arbetet med att lägga basen för rättigheter för personer med funktionsnedsättning.
            Arbetet med den nationella handlingsplanen är också en bas för
            det fortsatta arbetet med den strategi som vi nu ska utveckla
            kring funktionshindersfrågorna.
          </note>
          <note>
            Alliansregeringen kommer att fastställa en ny strategi som kommer
            att gälla fram till 2016. Här har uppdrag getts till olika myndigheter
            för att titta bland annat på barn med funktionsnedsättning och
            även se på skillnader mellan kvinnor och män, pojkar och flickor.
          </note>
          <note>
            Dessutom har myndigheten Handisam genomfört ett arbete med öppna
            jämförelser för att se hur långt man kommit i arbetet med att
            skapa en bättre tillgänglighet ute i landet.
          </note>
          <note>
            Av målen i handikappstrategin betonas rätten till delaktighet.
            Det ska gälla alla åldrar, och det ska vara jämlikhet i levnadsvillkor.
            Diskriminering ska bekämpas, och såväl ung som gammal ska kunna
            leva ett självständigt liv med självbestämmande.
          </note>
          <note>
            Herr talman! Folkpartiledaren och tidigare socialministern Bengt
            Westerberg genomdrev 1993 en genomgripande lagstiftning. Det var
            då LSS kom. Helt plötsligt kunde personer med mer omfattande och
            varaktig funktionsnedsättning ta makten över sina egna liv, påverka,
            känna delaktighet och leva självständigt.
          </note>
          <note>
            LSS är en rättighetslag som ska garantera personer med omfattande
            och varaktiga funktionsnedsättningar goda levnadsvillkor. Den
            viktiga liberala principen bakom lagen är rätten till ett värdigt
            och självständigt liv.
          </note>
          <note>
            Sedan en tid tillbaka har vi dock kunnat konstatera att en del
            beslut vad beträffar LSS har upplevts som integritetskränkande.
            Jag tänker närmast på den dom som kom från Regeringsrätten 2009
            och som har varit vägledande för Försäkringskassan.
          </note>
          <note>
            Herr talman! För att skapa rättsäkerhet och tydlighet i bedömningarna
            har Försäkringskassan och Socialstyrelsen, som många redan har
            sagt, nu fått uppdraget att utarbeta ett bedömningsinstrument
            som ska se till helheten och vara ett verktyg som ska användas
            för att de personer som har behov ska kunna få dem tillgodosedda.
            Här är brukarorganisationerna delaktiga, och det är oerhört viktigt.
            Sedan ska också Försäkringskassan avrapportera hur arbetet med
            enhetlighet i beslut om personlig assistans har utvecklats.
          </note>
          <note>
            Folkpartiet kommer noggrant att följa detta arbete från myndigheternas
            sida, och vi avvaktar den avrapportering som ska lämnas till regeringen.
            Regeringen ska återkomma till riksdagen med en redovisning och
            eventuella förslag på åtgärder. För Försäkringskassan kommer Regeringsrättens
            dom att vara vägledande tills något annat framkommer.
          </note>
          <note>
            Folkpartiet vill inte föregå de uppdrag som föreligger men vill
            ändå uttrycka att vi är helt inställda på att förtydliga lagen
            om grundläggande behov för att upprätthålla rättighetslagstiftningens
            intentioner om det kommer att vara nödvändigt.
          </note>
          <note>
            Herr talman! Folkpartiet med övriga allianspartier har i tidigare
            betänkande tydligt betonat respekten för den enskilde och värnandet
            om LSS intentioner till delaktighet och självbestämmande. Vi vill
            stärka rätten till sysselsättning och delaktighet i samhället.
          </note>
          <note>
            Vi har satsat ordentligt på att öka sysselsättningen för personer
            med funktionsnedsättning. Medel har satsats för att utveckla daglig
            sysselsättning, och man kommer också att jobba med projekt för
            att utarbeta en daglig sysselsättning värd namnet för personer
            med psykisk funktionsnedsättning.
          </note>
          <note>
            Här kommer Folkpartiet att fortsättningsvis också verka för att
            vi ska få en sysselsättningsgaranti för hela personkrets 3. Det
            ska alltså också gälla personer med rörelsefunktionsnedsättning.
          </note>
          <note>
            Herr talman! Klockan går, och jag avslutar här mitt anförande
            lite abrupt. Tack för ordet!
          </note>
          <note>
            (Applåder)
          </note>
          <note type="speaker">
            Anf. 245 ROLAND UTBULT (KD):
          </note>
          <note>
            Herr talman! Först vill jag yrka bifall till utskottets förslag
            och avslag på samtliga motioner.
          </note>
          <note>
            När jag för drygt 30 år sedan arbetade som lärare på en högstadieskola
            i Uddevalla träffade jag Lena Svensson, en elev som föddes med
            ett ryggmärgsbråck. För bara ett par veckor sedan möttes vi igen
            på Centralstationen i Uddevalla. Jag kanske ska tillägga att det
            jag nu berättar har jag tillåtelse av Lena att göra.
          </note>
          <note>
            Jag minns den där tjejen som rullade runt i korridorerna med
            sin rullstol i slutet av 70-talet. Jag minns att hon hade en sjusärdeles
            vilja. Hon tyckte inte om de favörer som lärarna gav henne, att
            det inte gjorde så mycket om hon kom för sent till lektionen eller
            att hon fick gå före i matkön.
          </note>
          <note>
            Jag tänkte då i min fördomsfullhet: Hur ska det gå för Lena?
            Har hon en framtid i sin rullstol? När jag nu möter henne igen
            har hon man och två söner, ett hem och ett arbete. Hon har kämpat
            mot fördomar. Lite av hemligheten bakom Lenas rika liv, som har
            varit strävsamt emellanåt vi har väl alla våra oxdagar är att
            hon har accepterat sitt handikapp. Hon har kämpat men också förstått
            sina begränsningar.
          </note>
          <note>
            Jag ville bli sjuksköterska men förstod att det kan jag inte
            bli. Hon har som hon säger varit tråkigt realistisk. Om hon väldigt
            gärna har velat uppnå något då har hon kämpat.
          </note>
          <note>
            Hon säger att det finns mycket kvar att göra när det gäller tillgänglighet.
            Det handlar bland annat om små trappor och höga trösklar.
          </note>
          <note>
            Hon säger också att om hon fick framföra något till Sveriges
            riksdag skulle det vara att hon och hennes medkämpar inte vill
            bli ifrågasatta. Den som behöver hjälp ska få det, utan att mötas
            av en ifrågasättande attityd. Den som behöver personlig assistans
            ska få det. Punkt slut!
          </note>
          <note>
            Herr talman! Den kristdemokratiska politiken är förankrad i en
            människosyn som utgår från människans lika och okränkbara värde
            och som samtidigt erkänner att alla människor är olika. Utifrån
            sina egna villkor ska alla ha rätt till delaktighet och gemenskap
            i samhället.
          </note>
          <note>
            Drygt tio år efter startskottet för den nationella handlingsplanen
            Ett samhälle för alla kan vi konstatera att vi inte nådde ända
            fram vad det gäller tillgänglighet. Det gick riktigt sakta i början,
            och trots att regeringen tillsammans med Sveriges Kommuner och
            Landsting har lyckats öka tempot i slutspurten nåddes inte målet
            att alla enkelt avhjälpta hinder var åtgärdade 2010. Den nya strategin
            för funktionshinderspolitiken löper 20112016.
          </note>
          <note>
            Mycket har faktiskt gjorts. Minst en tredjedel av landets kommuner
            har guider på Internet som beskriver och jämför tillgängligheten
            på olika platser och för olika lokaler. I min hemkommun Uddevalla
            var jag med om att genomföra att tillgängligheten togs upp i varje
            nämnds arbetsplan och inte som tidigare som ett övergripande,
            diffust mål.
          </note>
          <note>
            Så till det beryktade behovsbedömningsinstrumentet det är nästan
            så man tänker på Mark Twains uttryck Wagners musik är bättre än
            den låter. Det tidigare försöket att skapa ett behovsbedömningsinstrument
            gjorde många oroliga. Det var djupt integritetskränkande, och
            det gick i papperskorgen.
          </note>
          <note>
            Det nya behovsbedömningsinstrumentet lär bli bättre utformat.
            Det är också viktigt att bedömningen av en persons behov och möjlighet
            till personlig assistans behandlas lika över hela riket att det
            blir lika och rätt, inte lika och fel.
          </note>
          <note>
            Vi har sett och läst om skrämmande exempel där Försäkringskassan
            på olika håll har blivit hårdare i sin bedömning och kommunens
            hemtjänst har fått ta över. Kanske krävs det en lagändring för
            att uttrycket grundläggande behov ska bedömas annorlunda framöver.
          </note>
          <note>
            Det fungerar olika runt om i landet och det är i grunden orättvist.
            Jag välkomnar ett väl utformat behovsbedömningsinstrument och
            även öppna jämförelser mellan olika regioner.
          </note>
          <note>
            Herr talman! För oss kristdemokrater är det viktigt att personer
            med funktionsnedsättning också ges möjlighet till arbete och ett
            jämlikt liv. Drygt en halv miljon människor bär på en funktionsnedsättning
            som gör att deras arbetsförmåga är nedsatt.
          </note>
          <note>
            Oavsett regeringsinnehav har sysselsättningsgraden för personer
            med funktionshinder varit alldeles för låg. Detta är inte bra
            för samhällsekonomin, men framför allt är det inte bra för den
            enskilda personens möjlighet till egen försörjning. Kristdemokraterna
            har fört fram behovet av 10 000 nya jobb i offentlig sektor för
            personer med funktionsnedsättning. Min förhoppning är att vi på
            olika sätt ska kunna realisera detta.
          </note>
          <note>
            Herr talman! Innan jag lämnade Lena Svensson, min gamla elev
            som jag nämnde i början, och reste till Stockholm frågade jag:
            Vad är det som har gjort dig så stark? Vad är det som håller dig
            uppe? Hon svarade: Att jag har en vänkrets som tar mig för den
            jag är. Det ger mig en känsla av sammanhang.
          </note>
          <note>
            Vi har hört det förut, psykologen Aron Antonovskijs ord om livets
            mening: Att vara en del av ett sammanhang. Att ha en uppgift,
            att bli sedd grundläggande för Lena Svensson liksom för var och
            en av oss.
          </note>
          <note>
            I detta anförande instämde Anders Andersson (KD).
          </note>
          <note>
            Överläggningen var härmed avslutad.
          </note>
          <note>
            18 § EU:s handikappstrategi 20102020: Nya åtgärder för ett hinderfritt
            samhälle i EU
          </note>
          <note>
            Föredrogs
          </note>
          <note type="speaker">
            Anf. 246 SUSANNA HABY (M):
          </note>
          <note>
            Herr talman! Vi i Alliansen välkomnar kommissionens nya handikappstrategi
            som är en uppdatering av den som gällt 20032010 och som ska gälla
            fram till 2021. Det är oerhört viktigt att man framöver arbetar
            med att ta fram konkreta mål samt verktyg för uppföljning och
            utvärdering. Strategin har sin utgångspunkt i att vi på EU-nivå
            har beslutat att ratificera FN:s konvention för personer med funktionsnedsättning
            och att man då behöver samordna, följa upp och utvärdera, vilket
            formellt krävs.
          </note>
          <note>
            Det är glädjande för Sveriges del att våra nationella mål i stort
            stämmer överens med EU:s strategi och att verksamhetsområdena
            och strategin för genomförande också stämmer väl överens med regeringens
            prioriteringar.
          </note>
          <note>
            Till grund för strategin ligger FN- konventionen för personer
            med funktionsnedsättning, vilken trädde i kraft i Sverige i januari
            2009. Sverige lämnade sin första rapport i januari i år, 2011.
            Inom EU har än så länge 16 länder ratificerat konventionen, men
            fler länder är på väg, om än i olika takt. Det råder därför en
            viss otydlighet kring vilka förutsättningar som krävs för att
            EU ska kunna ratificera instrumentet. Det kommer nog att krävas
            att samtliga medlemsstater tillträtt innan EU som regional organisation
            kan ratificera konventionen. Hur som helst är det här ett stort
            steg framåt. För personer med funktionsnedsättning betyder det
            konkret att FN:s rättigheter och principer kommer att upprätthållas
            av hela EU och att EU och medlemsstaternas hantering kommer att
            stå under internationell bevakning.
          </note>
          <note>
            Det är ju av största vikt att också människor med funktionsnedsättning
            har de relevanta och individuella redskap som de behöver för att
            fullt ut kunna vara delaktiga i samhället på samma villkor som
            alla vi andra, att kunna ta del av sina rättigheter och bli fullt
            delaktiga i samhället och i EU-ekonomin, inte minst inom den inre
            marknaden. Den största utmaningen ligger naturligtvis i att rättigheter
            på papper också blir verkningsfulla i praktiken.
          </note>
          <note>
            För att åstadkomma detta är det viktigt att betona att till stor
            del är det här ett nationellt kompetensansvar, men det är naturligtvis
            också nödvändigt med ett gemensamt och förnyat engagemang inom
            EU:s institutioner, bland annat för att öka kunskapen kring handikappfrågor
            i samhället samtidigt som personer med funktionsnedsättning vet
            vilka rättigheter de har.
          </note>
          <note>
            Vi behöver samla in och följa upp periodisk statistik samt övervaka
            situationen för personer med funktionsnedsättning och använda
            EU:s finansieringsmöjligheter där de faktiskt gör bäst nytta.
          </note>
          <note>
            Det är glädjande att dessa frågor kommer att diskuteras på hög
            nivå med medlemsstaterna och deras nationella myndigheter, kommissionen
            och med personer med funktionsnedsättning och deras handikapporganisationer.
          </note>
          <note>
            Redan 2013 ska en lägesrapport tas fram där man tydligt ska synliggöra
            och belysa utvecklingen när det gäller skillnader mellan personer
            med funktionsnedsättning och befolkningen som helhet. Sverige
            kommer att betona vikten av att EU pekar ut en av sina institutioner
            som får huvudansvaret för att utföra detta uppdrag i enlighet
            med Parisprinciperna. Samtidigt vill vi också betona att detta
            arbete inte ska innebära dubbelarbete.
          </note>
          <note>
            En stor vinst med ett EU-engagemang är det kunskapsutbyte som
            har alla förutsättningar att lyckas. Varje land har sina lösningar,
            och kanske kan man inte helt kopiera ett system som finns i ett
            annat land. Men det går verkligen att synliggöra och tydliggöra
            de goda exemplen. Det ligger i allas intresse. Det kan till och
            med vara svårt att inom exempelvis Sverige dela med sig av sina
            erfarenheter.
          </note>
          <note>
            Ett gott exempel som jag vill lyfta fram är den tillgänglighetsdatabas
            som Västsvenska Turistrådet i Västra Götaland har utformat. Inte
            bara kommuner i Västra Götaland använder databasen utan fler och
            fler kommuner i hela Sverige ansluter sig. Man försöker nu tillsammans
            med Sveriges Kommuner och Landsting och regeringen se om databasen
            kan bli ett verktyg för hela Sverige. Man försöker hitta en praktisk
            lösning för vem som ska få ansvar för den och finansiera den.
          </note>
          <note>
            I går hade jag förmånen att besöka EU:s nya myndighet FRA, en
            rådgivande institution för grundläggande rättigheter. Den har
            funnits sedan 2007. FRA:s uppgift är att bistå medlemsstaterna
            så att grundläggande rättigheter blir verklighet för alla medborgare
            inom EU så att de kan leva ett fritt och värdigt liv utan diskriminering.
            Ett exempel är en rapport om rätten att delta i det politiska
            livet för personer med psykisk ohälsa och personer med psykisk
            funktionsnedsättning.
          </note>
          <note>
            Rapporten visar på en stor variation mellan medlemsländerna.
            I hälften av medlemsländerna finns lagstiftning som helt utesluter
            dessa personer från politisk aktivitet. I något färre länder är
            förutsättningarna för deltagande begränsade. I bara ett fåtal
            länder, däribland glädjande nog Sverige, har man fullt deltagande.
            Detta visar på den stora spridning av möjligheter att fullt ut
            som funktionsnedsatt ta vara på de rättigheter som ett EU-medborgarskap
            ger.
          </note>
          <note>
            Från utskottets sida har vi lagt till ett par dimensioner som
            måste beaktas i det framtida arbetet. Det första är barnperspektivet,
            och det andra är genderperspektivet, det vill säga kvinnors och
            mäns lika rättigheter. Detta är särskilt viktigt i EU:s externa
            relationer och inte heller oviktigt inom EU och varje medlemsstat.
            Inom jämställdhetsområdet finns en hel del att utveckla här på
            hemmaplan när det gäller vem som får vad och på vilka villkor.
          </note>
          <note>
            Härmed yrkar jag på att kammaren lägger utlåtandet till handlingarna
            såsom utskottet föreslår.
          </note>
          <note>
            Överläggningen var härmed avslutad.
          </note>
          <note>
            19 § Bordläggning
          </note>
          <note>
            Anmäldes och bordlades
          </note>
          <note>
            20 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 16 mars
          </note>
          <note>
            Sven-Erik Bucht
          </note>
          <note>
            Interpellationen redovisas i bilaga som fogats till riksdagens
            snabbprotokoll tisdagen den 29 mars.
          </note>
          <note>
            21 § Anmälan om fråga för skriftligt svar
          </note>
          <note>
            Anmäldes att följande fråga för skriftligt svar framställts
          </note>
          <note>
            den 16 mars
          </note>
          <note>
            Hans Ekström
          </note>
          <note>
            Frågan redovisas i bilaga som fogats till riksdagens snabbprotokoll
            tisdagen den 29 mars.
          </note>
          <note>
            22 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 16 mars
          </note>
          <note>
            Maria Stenberg
          </note>
          <note>
            Anders
          </note>
          <note>
            Karlsson
          </note>
          <note>
            Mattias
          </note>
          <note>
            Karlsson
          </note>
          <note>
            Johan
          </note>
          <note>
            Andersson
          </note>
          <note>
            Maria Stenberg
          </note>
          <note>
            Jens Holm
          </note>
          <note>
            Gunvor G Ericson
          </note>
          <note>
            Lena Olsson
          </note>
          <note>
            Roland Utbult
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 29 mars.
          </note>
          <note>
            23 § Kammaren åtskildes kl. 23.03.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
