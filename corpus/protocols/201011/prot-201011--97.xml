<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201011</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--97</head>
          <docDate when="2011-05-05 00:00:00">2011-05-05 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2010/11:97
          </note>
          <note>
            Torsdagen den 5 maj
          </note>
          <note>
            Kl. 12:00 - 15:01
          </note>
          <note>
            1 § Justering av protokoll
          </note>
          <note>
            Justerades protokollet för den 29 april.
          </note>
          <note>
            2 § Anmälan om vice ordförande i finansutskottet
          </note>
          <note>
            Andre vice talmannen anmälde att Tommy Waidelich (S) valts till
            vice ordförande i finansutskottet från och med den 5 april.
          </note>
          <note>
            3 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2010/11:327
          </note>
          <note>
            Interpellation 2010/11:327 Sveriges medverkan i FN:s råd för
            mänskliga rättigheter
          </note>
          <note>
            Interpellationen kommer att besvaras tisdagen den 17 maj 2011.
          </note>
          <note>
            Skälet till dröjsmålet är resor.
          </note>
          <note>
            Carl Bildt
          </note>
          <note>
            Interpellation 2010/11:334
          </note>
          <note>
            Interpellation 2010/11:334 Samarbete i Barentsregionen och det
            arktiska området
          </note>
          <note>
            Interpellationen kommer att besvaras tisdagen den 17 maj 2011.
          </note>
          <note>
            Skälet till dröjsmålet är resor.
          </note>
          <note>
            Carl Bildt
          </note>
          <note>
            4 § Svar på interpellation 2010/11:331 om medel från Viltvårdsfonden
            och vargpolitiken
          </note>
          <note type="speaker">
            Anf. 1 Landsbygdsminister ESKIL ERLANDSSON (C):
          </note>
          <note>
            Herr talman! Tina Ehn har frågat mig, för det första vilka indikationer
            det finns på att jägarorganisationernas insatser har bidragit
            till att acceptansen för varg eller regeringens aviserade åtgärder
            för att minska graden av inavel hos vargstammen har ökat i de
            områden där jakt på varg har tillåtits, för det andra hur jag
            avser att utvärdera organisationernas insatser för ökad acceptans
            av varg eller åtgärder för att minska inaveln hos vargstammen,
            för det tredje vilka indikationer det finns på att den illegala
            jakten på varg och andra rovdjur har minskat, för det fjärde hur
            jag avser att utvärdera organisationernas insatser för att motverka
            illegal jakt på varg och andra rovdjur, samt för det femte vad
            jag avser att göra för att bredda kretsen av organisationer som
            får bidrag från Viltvårdsfonden för att informera om rovdjur i
            Sverige.
          </note>
          <note>
            Jag vill inleda med att besvara den första frågan, huruvida det
            finns indikationer på att jägarorganisationernas arbete har bidragit
            till ökad acceptans för varg och införsel av varg. Låt mig gå
            något tillbaka i tiden. Den höga graden av inavel i vargstammen
            har varit känd sedan länge. Trots det har tidigare regeringar
            blundat för inavelsproblemen. Vi däremot valde att ta itu med
            problemen i syfte att långsiktigt stärka livskraften i den skandinaviska
            vargstammen.
          </note>
          <note>
            Det fanns vid den tidpunkten en stark oro för att inplantering
            av vargar utifrån skulle leda till minskande acceptans för vargen
            som art. Den oron mildrades då sex organisationer med förankring
            i landsbygden, däribland de två jägarorganisationerna, i ett gemensamt
            yttrande ställde sig bakom en genetisk förstärkning av vargstammen
            under förutsättning att antalet vargar regleras genom licensjakt.
          </note>
          <note>
            Regeringen anser att jägarorganisationerna är viktiga för att
            få acceptans för så pass kontroversiella åtgärder som flytt av
            varg i syfte att reducera inavelsgraden i vargstammen. Jägarorganisationerna
            har en stark förankring på den svenska landsbygden. Dessutom är
            jägarna en grupp som både berörs och genom licens- och skyddsjakt
            kan påverka rovdjursförekomsten i vårt land. Regeringen gav därför
            jägarorganisationerna i uppdrag att lokalt förankra regeringens
            processer med införsel och flytt av vargar i syfte att öka livskraften
            i den skandinaviska vargstammen. Detta skedde inom ramen för det
            allmänna uppdraget respektive det årliga bidraget från Viltvårdsfonden.
          </note>
          <note>
            Till saken hör att det allmänna uppdraget har funnits sedan 1938
            för att bidra till en ansvarsfull viltvård. Uppdraget och bidraget
            från fonden möjliggör för regeringen att ställa krav på organisationerna
            i detta hänseende. Därför sker årliga uppföljningar av återrapportering
            av det allmänna uppdraget och verksamhetsberättelser inför beslut
            om medel. Låt mig återkomma till Viltvårdsfonden lite senare.
          </note>
          <note>
            Svenska Jägareförbundet redovisar i sin återrapportering av det
            allmänna uppdraget för år 2010 att ett flertal särskilda möten
            har genomförts om processerna kring flytt av varg. Ungefär 1 500
            personer deltog vid dessa möten. Därutöver har ämnet varit föremål
            för diskussioner vid huvuddelen av övriga informations- och utbildningstillfällen
            med ca 20 000 deltagare som hållits av förbundet. Utöver detta
            har förbundet informerat om införsel av vargar i förbundets tidning
            och på dess hemsida.
          </note>
          <note>
            Jägarnas Riksförbund har under 2010 hållit särskilda möten i
            de sex län som har fast vargstam. Mötena hölls för att informera
            om regeringens politik beträffande flytt och införsel av varg
            samt rovdjurspolitiken generellt. Förbundet har även startat en
            hemsida där aktuella händelser i rovdjurspolitiken löpande redovisas
            samt tagit fram en folder om rovdjurspolitiken.
          </note>
          <note>
            Jag kan av ovanstående konstatera att organisationerna har informerat
            brett om regeringens rovdjurspolitik. Många medlemmar har nåtts
            av kunskap om införsel av varg, varför en sådan åtgärd behövs
            och vad den innebär. Min uppfattning är att jägarorganisationerna
            på ett relevant och förväntat sätt har bidragit till transparens
            för processerna. Detta medför på sikt ökad acceptans för rovdjursförvaltningen.
            Jag ser därför ingen anledning att utreda frågan vidare, utöver
            den ordinarie granskning som redan sker vid beslut om medel.
          </note>
          <note>
            Beträffande den illegala jakten ska den pågående Rovdjursutredningen
            (M 2010:02) i sitt slutbetänkande redovisa om den illegala jakten
            ökar eller minskar och, om det behövs, lämna förslag till åtgärder
            för att minska den illegala jakten på stora rovdjur. Utredningens
            betänkande ska redovisas till regeringen senast den 1 juli 2012.
            Vid beredningen av betänkandet kommer regeringen att ta ställning
            till om ytterligare åtgärder behöver vidtas för att komma till
            rätta med den illegala jakten.
          </note>
          <note>
            Jag vill slutligen göra några förtydliganden beträffande Viltvårdsfonden.
            Viltvårdsfonden bildades år 1938 då riksdagen anförtrodde Svenska
            Jägareförbundet ansvaret för att leda delar av jakten och viltvården
            i Sverige.
          </note>
          <note>
            (ANDRE VICE TALMANNEN: Det har nu gått sex minuter och ministern
            får fortsätta med interpellationssvaret i kommande inlägg.)
          </note>
          <note type="speaker">
            Anf. 2 TINA EHN (MP):
          </note>
          <note>
            Herr talman! Jag tackar ministern så mycket för svaret. Varg
            och vargjakt är ett känsligt ämne. Det är förknippat med mycket
            känslor. Det gäller alltifrån dem som värnar vargen till dem som
            inte vill ha varg alls.
          </note>
          <note>
            Att i denna kammare stå upp för ett hotat djur och dessutom ifrågasätta
            vem som ska ha medel ur Viltvårdsfonden är något som inte är speciellt
            populärt hos dem som i dag får medel ur fonden. Det finns dessutom
            det är viktigt att ta upp ett djupare ifrågasättande i samhället,
            vilket jag väljer att lyfta fram. Jag gör det speciellt med tanke
            på att Sverige förra året införde den första licensjakten på varg
            på över 50 år och sedan har fortsatt med den jakten även i år.
          </note>
          <note>
            De organisationer som får medel för det allmänna uppdraget, jägarorganisationerna,
            har att beakta att arbeta med lokal förankring av processerna
            med flytt och införsel av varg. De har ett ansvar för en aktiv
            förvaltning av vargstammen. Detta ingår i det allmänna uppdraget.
            I det allmänna uppdraget ingår alltså inte att man ska motarbeta
            den rovdjurspolitik som man förbundit sig att följa.
          </note>
          <note>
            Att Sveriges vargstam är genetiskt svag vet alla i dag. Att jaga
            en genetiskt försvagad djurart är fel. Det vet de flesta i dag.
            Att öka acceptansen för något som upplevs som ett hot eller som
            man inte gillar ges inte en självklar lösning genom att skjuta
            bort fler individer. Om man ska hålla linjen att man ska skjuta
            det som inte accepteras blir frågan vad som krävs för att få acceptans.
            Den frågan diskuteras. Hur stort antal vargar ger acceptans? Vems
            acceptans är det man ska tillfredsställa?
          </note>
          <note>
            Nåväl! Landsbygdsministern påstår i sitt svar att tidigare regeringar
            inte skulle ha brytt sig om att vargstammen är genetiskt svag.
            Jag skulle vilja säga att det är ganska felaktigt, eftersom det
            är genom att sjösätta den framgångsrika rovdjurspolitik som antogs
            2001 som vi fått en allt större och friskare viltstam. Den politiken
            ledde till ökade stammar av alla de fyra stora rovdjuren. Det
            var att långsiktigt stärka stammen, samtidigt som man ville tillföra
            medel för stängsel och rovdjursskydd och främja den naturliga
            invandringen.
          </note>
          <note>
            Vidare sägs att det finns en stor oro för inplantering av djur.
            Det var här man involverade jägarorganisationerna med flera. Visst
            kan man förstå att det finns en oro. När man kom på att man skulle
            börja med inplantering blev oron ännu större. Miljöpartiet och
            hela den dåvarande oppositionen ville inte ha inplantering som
            lösning på den genetiska frågan i första hand. Vi sade i vår motion
            nej till införsel av varg. Men det ville regeringen, utan att
            ha specifika lösningar på det här bordet. Alltså var det en politik
            som skapade en större oro, och då behövde man också ge löften
            om att man skulle tillåta licensjakt.
          </note>
          <note>
            I interpellationsdebatten vill jag ändå fokusera på det som ingår
            i det allmänna uppdraget och som ger jägarorganisationerna ett
            antal miljoner varje år som villkoras med krav, precis som ministern
            säger i sitt svar. Kraven är så pass tydliga och bör också följas
            upp. Det finns ändå ett tvivel från många på att man verkligen
            lever upp till de här kraven. Det är med detta jag vill lägga
            upp denna fråga på bordet i dag. Det finns uttalanden till exempel
            om att vargstammen är för stor och borde frysas, underförstått
            även långsiktigt. Man hade önskat sig fler vargar att skjuta vid
            licensjakten; annars har man svårt att ställa upp på politiken.
            Alla dessa samlade uttalanden går egentligen tvärsemot de krav
            man har sagt sig ställa upp på. Ändå säger ministern att han är
            nöjd i sitt svar.
          </note>
          <note type="speaker">
            Anf. 3 Landsbygdsminister ESKIL ERLANDSSON (C):
          </note>
          <note>
            Herr talman! Jag tror att jag svarar på interpellantens kommentarer
            genom att läsa upp den sista delen av mitt interpellationssvar:
          </note>
          <note>
            Jag vill slutligen göra några förtydliganden beträffande Viltvårdsfonden.
          </note>
          <note>
            Viltvårdsfonden bildades år 1938 då riksdagen anförtrodde Svenska
            Jägareförbundet ansvaret för att leda delar av jakten och viltvården
            i Sverige. Viltvårdsavgift betalas bara av dem som jagar. Jägareförbundet
            har alltsedan dess arbetat för att främja viltvården och andra
            liknande ändamål som är förenliga med syftet med jaktlagen. Viltvården
            avser samtliga arter av däggdjur och fåglar, inklusive de stora
            rovdjuren. Dock är det så att tyngdpunkten i viltvårdsarbetet
            ligger på omsorger om det jaktbara matviltet så som klövvilt med
            mera.
          </note>
          <note>
            Det är i stället Naturvårdsverket som ansvarar för samordning
            och styrning av bidragsgivningen till informationsinsatser om
            de stora rovdjuren inom ramen för anslaget Åtgärder för värdefull
            natur. 6 miljoner kronor om året finns avsatt för ändamålet. Det
            är min uppfattning att rovdjursinformation, utöver sådan information
            som ingår i det allmänna uppdraget till Svenska Jägareförbundet,
            ska finansieras genom dessa medel. Jag har därför inte för avsikt
            att föreslå någon breddning av kretsen organisationer som får
            bidrag från Viltvårdsfonden för att informera om rovdjur i Sverige.
          </note>
          <note>
            Utöver det upplästa interpellationssvaret skulle jag vilja säga
            att vi gör uppföljningar i samband med medelstilldelning, vilket
            jag nogsamt har meddelat interpellanten i den tidigare upplästa
            delen av svaret.
          </note>
          <note type="speaker">
            Anf. 4 TINA EHN (MP):
          </note>
          <note>
            Herr talman! Jag börjar med att bemöta en del av det som sades.
            Att Viltvårdsfonden bildades 1938 är inget argument för att det
            även i fortsättningen ska vara som det alltid har varit. Det tycker
            inte jag i alla fall. När jag ska bemöta de andra sakerna i svaret
            på denna interpellation är det jag sade om att den tidigare regeringen
            aldrig har brytt sig om inavelsproblematiken någonting som jag
            definitivt inte kan ställa upp på som ett svar i detta.
          </note>
          <note>
            När vi går till denna interpellations kärna finns det väldigt
            många frågeställningar som jag antar att jag inte hinner få något
            svar på i dag men som jag ändå tycker att det är viktigt att ministern
            tar med sig. I sitt svar skriver ministern om de olika förbunden
            och att de informerar för att verka för att förankring sker. Ändå
            signaleras det att företrädare motverkar det som man har sagt
            att man ska ställa upp på. Det tycker jag inte att man ska nonchalera.
            Det finns uttalanden i medier och hot om att inte delta. Det finns
            tidningar med mycket rubriker. Går man in och tittar på den ena
            organisationens hemsida möts man direkt av ett motstånd. Det tycker
            jag att man ska ta till sig och ifrågasätta. Det är ändå så att
            de tilldelas ett antal miljoner och är med på att de har ett allmänt
            uppdrag som de ska uppfylla.
          </note>
          <note>
            Det är också så att man kan begära att få denna information och
            inte bara säga tack för att man har fått en redovisning. Om man
            får den konkreta informationen om vad det är som står på hemsidan
            skickad till sig ser man direkt själv att det kanske inte är just
            den informationen man trodde att de skulle ge.
          </note>
          <note>
            Jag skulle vilja ställa en fråga när det gäller viltförvaltningsdelen
            i rovdjurspolitiken, som är en ny regional del. Man ska ha besluten
            närmare invånarna och de berörda, vilket låter väldigt bra. Men
            det beror på hur man gör det. Regeringen har valt att tillsätta
            viltförvaltningsdelegationerna med ett antal representanter från
            olika organisationer och intressegrupper ute i landet.
          </note>
          <note>
            Jag skulle vilja höra om ministern har fått några indikationer
            på att man har lyckats öka acceptansen genom att införa dessa
            viltförvaltningsdelegationer och hur många av viltförvaltningsdelegationerna
            som har lyckats komma med positiva svar utifrån att man har tankarna
            och förslagen om inplantering, dels av vuxna djur, dels av vargvalpar.
            Det är väl i så fall en ganska klar indikation på att man lyckas.
            Får man inte positiva svar kan man undra hur man ska gå vidare.
          </note>
          <note type="speaker">
            Anf. 5 Landsbygdsminister ESKIL ERLANDSSON (C):
          </note>
          <note>
            Herr talman! Den nya rovdjurspolitiken har funnits i drygt ett
            år. Jag tror att interpellanten är medveten om att det tar tid
            att ändra människors attityder för eller emot någonting, för mer
            eller mindre av någonting.
          </note>
          <note>
            Men en nödvändig förutsättning för att vi ska kunna påverka människors
            attityder är att vi förankrar processer lokalt. Det gäller till
            exempel den process som vi diskuterar under denna debatt och som
            handlar om huruvida det är möjligt att förbättra den ganska hårt
            inavlade vargstammens gener genom att flytta eller införa vargar
            till vårt land. Där tror jag att det är nödvändigt att vi använder
            oss av organisationer som har lokal förankring och som har möjlighet
            att på ett annat sätt än många andra organisationer möta människor
            i deras vardag. Ett sätt att göra detta är att be de organisationer
            som har den lokala förankring som de i interpellationen omnämnda
            organisationerna har att hjälpa till i detta arbete.
          </note>
          <note>
            Jag vill än en gång påpeka att sådant arbete tar tid. Jag har
            i dag ingen utvärdering om huruvida det har skett någon sådan
            förändring eller inte som är mätbar. Men det är alldeles självklart
            att det kommer att göras sådana inte minst i samband med det utredningsarbete
            som regeringen har tillsatt och som ska redovisas, som jag nämnde
            i ett tidigare inlägg, vid halvårsskiftet kommande år.
          </note>
          <note>
            Mina nyckelord i sammanhanget är att det tar tid och kräver lokal
            förankring. Vad kan, Tina Ehn, vara bättre än att nyttja människor
            som har lokal förankring i ett arbete för att öka den acceptans
            som vi måste öka för att kunna hålla denna livskraftiga rovdjursstam
            av exempelvis varg som jag är övertygad om att både Tina Ehn och
            jag vill ha i vårt land?
          </note>
          <note type="speaker">
            Anf. 6 TINA EHN (MP):
          </note>
          <note>
            Herr talman! Det är en väldigt bra ingång att man vill ha en
            lokal förankring i mångt och mycket. Vi har haft en diskussion
            om det verkligen ska vara så att man har en beslutande lokal förankring.
            Det är lite skillnad på om man har en rådgivande eller beslutande
            lokal förankring. Där är vi inte riktigt överens.
          </note>
          <note>
            Det är viktigt att man accepterar att det kommer att ta tid.
            Det tror också jag. Det är därför viktigt att man gör på rätt
            sätt så att man inte skapar ökat motstånd mot det som händer.
          </note>
          <note>
            I ministerns svar skriver ministern att jägarorganisationerna
            har blivit uttagna för att ha detta allmänna uppdrag för att jägarorganisationerna
            har en stark förankring på den svenska landsbygden. Det är precis
            så det är. Det är därför viktigt att man gör det som man har ålagts
            att göra och att det allmänna uppdraget följs.
          </note>
          <note>
            Det är därför jag tar upp den här frågan. Det finns väldigt mycket
            indikationer på att man nästan direkt motarbetar vissa idéer i
            den rovdjurspolitik som man gemensamt har kommit fram till. Jag
            konstaterar bara att ministern i sitt svar är nöjd med allting
            som sker. Det är upprörande i sig. Det borde inte ministern vara.
          </note>
          <note>
            Det finns väldigt mycket luckor i svaren och kritik som borde
            lyftas upp och analyseras mycket mer. Det finns väldigt mycket
            att säga om hur man ska gå vidare i frågan.
          </note>
          <note type="speaker">
            Anf. 7 Landsbygdsminister ESKIL ERLANDSSON (C):
          </note>
          <note>
            Herr talman! Tack för interpellationen! Det är en viktig frågeställning
            som diskuteras i interpellationsdebatten. Speciellt viktig är
            den för människor som bor och har verksamheter i områden som hyser
            våra stora rovdjur.
          </note>
          <note>
            Jag säger det igen: För att öka acceptansen i de områden som
            hyser de stora rovdjuren är det viktigt att vi använder oss av
            människor som är verksamma i organisationen och har den lokala
            och regionala förankringen. Det gör vi på detta område.
          </note>
          <note>
            Jag har blivit upplyst om att det har gjorts undersökningar om
            människors attitydförändringar. De är gjorda under en ganska kort
            tid. Det är därför man inte ska dra för stora slutsatser. Undersökningarna
            tyder ändå på att det har skett en positiv förändring eller förbättring
            av människors attityder i berörda områden. Jag vill återigen säga
            att man inte ska dra för stora växlar på det. Undersökningarna
            är gjorda under ganska kort tid och är inte så där jättesignifikanta.
          </note>
          <note>
            Herr talman! Avslutningsvis vill jag säga att vi har påbörjat
            ett arbete med att lyfta ned besluten och regionalisera besluten
            om förvaltningen av våra stora rovdjur. Vi har gjort det genom
            att inrätta viltvårdsdelegationen vid länsstyrelserna. Det öppnar
            för regionala beslut och ställningstaganden om huruvida det ska
            vara jakt och hur stor en sådan eventuell jakt ska vara.
          </note>
          <note>
            Inom den närmaste framtiden kommer alltmer av beslutsfattandet
            att ske regionalt av människor som lever i den verklighet som
            finns i området och som i det här fallet hyser de stora rovdjuren.
            Så vill jag arbeta. Jag är decentralist och tror på att människor
            har bäst nytta av och förutsättningar för att fatta beslut så
            nära sig som möjligt.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2010/11:328 om sjukförsäkringen
          </note>
          <note type="speaker">
            Anf. 8 Statsrådet ULF KRISTERSSON (M):
          </note>
          <note>
            Herr talman! Patrik Björck har frågat mig om jag avser att ta
            initiativ till verkliga förbättringar så att svårt sjuka kan känna
            den trygghet de borde ha rätt att känna. Han frågar även om jag
            avser att ta initiativ till att skynda på processen så att de
            som i dag är oroade kan få ett snabbare besked om vad som väntar.
          </note>
          <note>
            En av de viktigaste frågorna för regeringen när den tillträdde
            i oktober 2006 var att minska det omfattande utanförskapet från
            arbetsmarknaden som till stor del bestod av sjukfrånvaro. Regeringen
            har under föregående mandatperiod genomfört en rad åtgärder som
            syftar till återgång i arbete. Åtgärderna har stor bredd och omfattar
            såväl ändringar som rör regelverket för sjukskrivningsprocessen,
            exempelvis tidsgränser för bedömning av arbetsförmåga, som nya
            samverkans- och stödåtgärder för att underlätta för sjukskrivna
            att komma tillbaka i arbete.
          </note>
          <note>
            Sjukförsäkringsreformen har givit resultat. Sjukskrivningsprocessen
            har blivit mer aktiv. Färre individer blir sjukskrivna, och sjukperioderna
            har blivit kortare. Sammantaget har den minskade ohälsan lett
            till en kraftig minskning av utanförskapet. Regeringen anser därför
            att den nuvarande inriktningen ska gälla även fortsättningsvis.
            Det är viktigt att säkerställa att avsikterna med reformen upprätthålls,
            exempelvis att den som är svårt sjuk och inte kan arbeta ska kunna
            få ersättning samtidigt som reformen ska öka drivkrafterna och
            stödet till dem som kan komma tillbaka i arbete.
          </note>
          <note>
            Den 11 april presenterade jag huvuddragen i de förändringar i
            sjukförsäkringen som utarbetats av en arbetsgrupp inom Regeringskansliet.
            Dessa förslag har nu remitterats till myndigheter och organisationer,
            och därefter kommer en proposition att överlämnas till riksdagen.
          </note>
          <note type="speaker">
            Anf. 9 PATRIK BJÖRCK (S):
          </note>
          <note>
            Herr talman! Tack, statsrådet, för svaret! Jag hade förmånen
            att välkomna statsrådet i den första interpellationsdebatten som
            statsråd i höstas. Då diskuterade vi också sjukförsäkringen. Det
            har funnits anledning att återkomma nu. Det förvarnade jag om
            redan vid den debatten.
          </note>
          <note>
            Detta är en fråga som har väckt stort och berättigat intresse
            ända sedan man under förra mandatperioden tog upp arbetet med
            att förändra sjukförsäkringen. Under hela den processen riktades
            mycket hård kritik mot det väldigt mekaniska sättet att se på
            människor som drabbas av sjukdom och att de efter en viss tid
            ska utförsäkras.
          </note>
          <note>
            Under hela processen riktades kritik. Det sades att om man genomför
            detta kommer man att slå ut sjuka människor ur försäkringen och
            sätta dem inför väldigt svåra situationer. Regeringen vidhöll
            under förra mandatperioden sina uppfattningar om att detta var
            ett rimligt sätt att behandla sjuka människor, och förändringen
            av försäkringen genomfördes som man hade tänkt sig.
          </note>
          <note>
            Resultatet kom som ett brev på posten. Första dagen var det nästan
            15 000 människor som kastades ut ur försäkringen. Sedan har det
            fortsatt att rulla på. Allt det som varnades för från remissinstanser,
            den politiska oppositionen och oss socialdemokrater kunde vi se.
            Som ett radband kom det gång efter gång, person efter person hela
            tiden nya mänskliga tragedier som utspelades framför våra ögon
            när människor drabbades av detta.
          </note>
          <note>
            Debatten fortgick ända in i valrörelsen. I valrörelsen tvekade
            man lite från den moderata regeringens sida och låtsades ett tag
            att man kanske skulle ha någon form av förändring i sikte. Sedan
            hade vi den första debatten i höstas när jag ställde frågor till
            statsrådet om hur man från regeringens och statsrådets sida såg
            på det uppenbart omänskliga systemet som drabbar enskilda människor
            så svårt. Det har utlovats en mängd olika lösningar. Man har sagt:
            Det kommer, och vi ska titta över det.
          </note>
          <note>
            Nu kom det ett förslag, precis som statsrådet säger i slutet
            av sitt svar, där man presenterar huvuddragen i förändringar av
            sjukförsäkringen.
          </note>
          <note>
            I övrigt kan jag konstatera att statsrådet inte svarar på de
            frågor som ställs i interpellationen. Mina frågor utgår från den
            presentation man gjorde den 11 april. Jag säger att nu har regeringen
            berättat vad man tänker göra, det vill säga nästan ingenting.
            Det är detta som är utgångspunkten för mina frågor. När jag ställer
            frågorna till statsrådet om han tänker ta initiativ till verkliga
            förbättringar gör jag det med utgångspunkt från den presentation
            regeringen gjorde. På detta får jag inget som helst svar.
          </note>
          <note>
            Det är också med utgångspunkt från denna presentation som jag
            ställer frågan: Tänker statsrådet ta initiativ till att skynda
            på processen så att de som i dag är oroade kan få ett snabbare
            besked? Det får jag inte heller något svar på.
          </note>
          <note>
            Det är nämligen så att det kanske kommer ett beslut om förändringar
            i detta omänskliga system. Det kanske kommer ett sådant förslag
            till beslut under året, och det kanske kommer att träda i kraft
            nästa år. Det vet vi inte. Men under hela denna tid kommer nya
            människor att drabbas av detta omänskliga system. Nya fall kommer
            att passera revy. Nya människor kommer att släpas ut i fattigdom
            och inte bli friskare, men fattigare. Ovanpå sin mycket svåra
            medicinska situation får de också en mycket svår ekonomisk situation.
            Så är det varje dag hela det här året medan det kanske kommer
            ett förslag som kanske kommer att träda i kraft nästa år.
          </note>
          <note>
            Då var min fråga: Kan vi få ett snabbare besked, statsrådet?
          </note>
          <note type="speaker">
            Anf. 10 FINN BENGTSSON (M):
          </note>
          <note>
            Herr talman! Jag tackar Patrik Björck för interpellationen och
            statsrådet för svaret, som jag tycker är uttömmande. Det besvarar
            egentligen den sista frågeställningen som interpellanten hade.
            Om man läser det sista stycket i svaret ser man att det står att
            statsrådet den 11 april presenterade huvuddragen i de förändringar
            i sjukförsäkringen som har utarbetats av en arbetsgrupp inom Regeringskansliet.
            Dessa förslag kommer att remitteras till myndigheter och organisationer,
            och därefter kommer en proposition att överlämnas till riksdagen.
          </note>
          <note>
            Kommer och kommer det är inte kanske, Patrik Björck. Detta är
            ett besked från regeringen, och ett tydligt besked.
          </note>
          <note>
            Herr talman! Låt mig ändå lite grann utgå från en problembild
            som missas av interpellanten både i interpellationen och i hans
            muntliga framställan, nämligen den historik som ligger bakom varför
            en reform var helt nödvändig. Detta var också den tidigare socialdemokratiska
            statsministern Göran Perssons insiktsfulla bedömning i budgetpropositionen
            2003.
          </note>
          <note>
            År 1960, som ett exempel, hade vi 150 000 förtidspensionärer.
            Den siffran hade till år 2004 ökat dramatiskt till 550 000 personer.
            Enbart detta år, 2004, förtidspensionerades 73 000 människor,
            Patrik Björck. Man får hoppas att det från 60-talet till 2000-talet
            skedde någon förbättring både i sjukvård och på arbetsmarknad
            så att man kunde förvänta sig de omvända siffrorna. Det var detta
            Göran Persson insåg 2003 när han i budgetpropositionen förklarade
            att man måste försöka ha ett mål att sänka sjuktalen till just
            hälften det som alliansregeringen nu har lyckats med. Varför Patrik
            Björck förfasar sig över detta problem ensidigt har jag därför
            svårt att förstå.
          </note>
          <note>
            Det är riktigt, herr talman, som Patrik Björck säger, att det
            framför våra ögon målas upp om jag förstod uttryckssättet rätt
            mänskliga tragedier. Också vi och alliansregeringen, inte minst
            socialförsäkringsministern, har insett att människor har hamnat
            mellan stolarna. Därför har det kommit konkreta förslag fem huvudförslag
            och tre tilläggsförslag som ska göra denna viktiga reform ännu
            bättre.
          </note>
          <note>
            Men det finns en sak som Patrik Björck glömmer när han talar
            om mänskliga tragedier. Vi har precis fått rykande färska siffror
            från Försäkringskassan själv som tillsammans med Arbetsförmedlingen
            har fått ett uppdrag från regeringen mycket initiativrikt i regleringsbrevet
            att titta över hur det förhåller sig med dem som blir omförsäkrade
            och kommer ut till arbetslivsintroduktion och hur de sedan kommer
            vidare, förhoppningsvis ut på arbetsmarknaden.
          </note>
          <note>
            Det visar sig om man tittar på de aggregerade siffrorna fram
            till den 28 februari från det att vi hade övergången 20092010
            när reformen trädde i kraft att det handlar om 29 802 personer
            som är inskrivna på Arbetsförmedlingen för att pröva om arbetsförmåga
            finns. Man kan sammanfatta detta med att av dessa har ungefär
            hälften, 14 800, visat sig inte ha någon glädje av ALI. Därmed
            återgår de till sjukförsäkringen. Det är inte konstigare än så.
          </note>
          <note>
            Däremot finns det en siffra som glöms helt bort i Patrik Björcks
            resonemang, nämligen de som är i arbete, är arbetssökande, befinner
            sig i arbetsmarknadspolitiskt inriktade åtgärder eller arbetstränar.
            De är fram till februari i år 16 023 personer. Det skulle för
            mig, herr talman, vara mänskliga tragedier att inte se dessa 16
            023 personer som har lämnat en sjukskrivning där de uppenbarligen
            inte hör hemma och i stället har gått antingen till arbete, till
            arbetsträning, till rehabiliteringsinsatser riktade mot arbetsmarknaden
            eller som, för den delen, arbetstränar på annat sätt. Detta, herr
            talman, är mänskliga tragedier som Socialdemokraterna i alla år
            har sopat under mattan. Göran Persson insåg att detta måste ändras.
            Den tidigare socialförsäkringsministern av socialdemokratiskt
            snitt insåg det också. Men Patrik Björck inser tyvärr inte detta,
            och inte heller dagens socialdemokrater.
          </note>
          <note type="speaker">
            Anf. 11 FREDRIK SCHULTE (M):
          </note>
          <note>
            Herr talman! Som ministern och föregående talare har varit inne
            på hade vi en situation i Sverige där vi var världens friskaste
            folk. Vi var de som motionerade mest och som hade den genomsnittligt
            bästa hälsa och en av världens bästa arbetsmiljöer. Men vi var
            samtidigt det folk som var mest sjukskrivna i hela världen. Jag
            tror att det säger vem som helst och sig självt att det är någonting
            sjukt i systemet när detta får förekomma.
          </note>
          <note>
            Det föranledde att vi gjorde en stor översyn och en stor reform
            av sjukförsäkringen som gjorde att systemet nu fungerar mer normalt.
            Vi har nu sjukskrivningar på samma nivåer som vår omvärld. Med
            detta sagt ska man vara öppen med att alla reformer inte är perfekta.
            Det fanns en hel del saker i den reform vi genomförde som inte
            blev bra, bland annat att allvarligt sjuka i vissa fall tvingades
            söka arbete. Vi har gjort en översyn av och kompletteringar till
            lagstiftningen, och vi är nu i full färd med att göra ytterligare
            en översyn.
          </note>
          <note>
            Men jag tycker att historiebeskrivningen är viktig. Det rådde
            en situation i Sverige där vi gick från att i början av 60-talet
            ha 150 000 förtidspensionärer till att i början av 2000-talet
            ha över en halv miljon människor i förtidspension och fruktansvärt
            många fler som fastnade i sjukskrivning jämfört med hur situationen
            var tidigare. Åtgärderna mot detta har Patrik Björck och Socialdemokraterna
            motarbetat. De har motarbetat att vi gör nödvändiga reformer för
            att se till att människor inte fastnar i bidragssystemen.
          </note>
          <note>
            Socialdemokraterna och Patrik Björck har vacklat lite och är
            otydliga i sina ställningstaganden. Är de emot allting som vi
            har gjort, eller är det bara vissa förändringar och justeringar
            i marginalen som de vill göra? Jag tycker att detta är ett jättebra
            tillfälle för Patrik Björck att gå upp och ge klara besked. Vill
            ni gå tillbaka till situationen som den var tidigare, eller är
            det bara mindre förändringar som ni vill genomföra? Erkänner ni
            att ni skapade ett problem som innebar att hundratusentals människor
            fastnade i bidragsberoende?
          </note>
          <note>
            Vi har i debatten haft en situation där Socialdemokraterna starkt
            har kritiserat tidsgränserna. Jag skulle först vilja säga att
            tidsgränser i sjukförsäkringen inte är någonting konstigt. Siffrorna
            är något år gamla, men jag är rätt säker på att de fortfarande
            gäller. I Belgien är tidsgränsen ett år. I Danmark är tidsgränsen
            52 veckor under en 18-månadersperiod. I Finland är den 300 vårddagar
            under en tvåårsperiod. I Frankrike är den tre år. I Italien är
            den 180 dagar. I Nederländerna är den två år. I Norge är den 52
            veckor under en treårsperiod. I Portugal är den tre år. I Spanien
            är den 18 månader. I Storbritannien är den 28 veckor. I Tyskland
            är den 78 veckor under en treårsperiod. I Österrike är den 52
            veckor. Jag skulle kunna fortsätta. Alla länder i EU har en tidsgräns.
            Det är inte konstigt.
          </note>
          <note>
            Och varför är det så? Jo, därför att sjukförsäkringen ska vara
            och är en omställningsförsäkring. Det är en försäkring som är
            till för dem som i någon bemärkelse är tillfälligt sjuka men som
            någon gång i framtiden beräknas bli friska och gå tillbaka till
            arbetsmarknaden.
          </note>
          <note>
            Om man inte har några tidsgränser över huvud taget får man en
            situation som den vi hade tidigare; människor fastnar i utanförskap.
          </note>
          <note>
            Jag träffade en kvinna som hade varit sjukskriven i 19 år. Hur
            kan man vara tillfälligt sjukskriven i 19 år? Människor som inom
            överskådlig framtid inte kan arbeta ska förtidspensioneras eller
            gå på sjuk- och aktivitetsersättning, som det numera kallas.
          </note>
          <note>
            Det här är inte någonting orimligt. Det här är det system som
            man har i hela omvärlden.
          </note>
          <note>
            I detta anförande instämde Finn Bengtsson (M).
          </note>
          <note type="speaker">
            Anf. 12 Statsrådet ULF KRISTERSSON (M):
          </note>
          <note>
            Herr talman! Jag har två kommentarer. För det första hävdar interpellanten
            att ingenting har hänt. Det blir en lite meningslös diskussion
            eftersom jag från i stort sett dag ett, åtminstone dag ett i min
            värld när regeringen tillträdde, har sagt att vi kommer att göra
            en översyn inom ramen för att vi är övertygade om sjukförsäkringsreformen
            i grund och botten ska ligga fast. Det betyder att vi vill värna
            de framgångar som nåtts, men vi vill inte skygga för de problem
            som fanns i den. Då blir det meningslöst att säga att vi inte
            har gjort någonting.
          </note>
          <note>
            Vi har presenterat en översyn med fem väsentliga förbättringar
            på fem väsentliga områden. Vi pratar om förändringar som handlar
            om 1 miljard kronor i stort sett. De är på remiss, och det kommer
            en proposition. Det finns inga kanske någonstans i detta. Jag
            kan inte säga att eller när riksdagen fattar beslut, men allt
            annat är mycket tydliga besked.
          </note>
          <note>
            För det andra är det svårt att fjärma sig från misstanken att
            ni i grund och botten har en ståndpunkt som ni inte vill redogöra
            för. Det framgår inte i vårmotionen och det framgår inte i stort
            sett någonstans om ni i grund och botten vill riva upp reformen
            helt och hållet och återgå till det gamla. Eller vill ni bara
            göra marginella justeringar i den reform som är genomförd? Det
            är en rätt väsentlig fråga för diskussionens meningsfullhet.
          </note>
          <note>
            Av retoriken att döma vill ni riva upp allting, gå tillbaka till
            det gamla och överge den gamla idén som socialdemokratin hade
            2003 att det var minst dubbelt så många sjukskrivna som det borde
            vara. Vill ni det har vi en sådan diskussion.
          </note>
          <note>
            Vill ni i grund och botten, vilket är en lika rimlig misstanke
            eftersom ni inte nämner någonting om detta i vårmotionen, behålla
            reformen kan vi diskutera exakt vilka delar i våra förbättringsförslag
            som ni delar och vilka ni tycker borde justeras. Sedan kan ni
            komma tillbaka med de förslagen inom ramen för remissen. Det är
            också en meningsfull diskussion.
          </note>
          <note>
            Men att sitta här och låtsas som om ni är för någonting som ni
            i grund och botten är helt emot eller, tvärtom, att ni är helt
            emot någonting som ni egentligen är för skapar bara en meningslös
            diskussion. Kom tillbaka när ni vet vad ni tycker, så tar vi en
            seriös diskussion då!
          </note>
          <note type="speaker">
            Anf. 13 PATRIK BJÖRCK (S):
          </note>
          <note>
            Herr talman! Det konkreta resultatet av den här reformen är att
            1 procent av de utförsäkrade har återvänt till sitt gamla arbete.
            Det är 3 procent som har ett arbete på den reguljära arbetsmarknaden
            och 7 procent som har subventionerade anställningar. Övriga är
            kvar i arbetsmarknadspolitiska program. En del har lämnat utan
            att vi vet var de finns, och ett antal kommer över huvud taget
            aldrig in i den här arbetslivsintroduktionen. Det är fakta.
          </note>
          <note>
            Sjukförsäkringen har havererat. Man kan inte sätta tidsgränser
            för sjukdom. Rapporterna duggar tätt om hur illa människor far
            i systemet. Vi kan notera att den oskälighetsregel som statsrådet
            nu vill införa har man redan provat. Läser man rapporten från
            Inspektionen för socialförsäkringen om hur den har fungerat när
            den har använts tidigare kan man se att den har använts i ett
            fall för att utvärdera de så kallade 180- och 365-dagarsreglerna.
          </note>
          <note>
            Jag kan tänka mig att det kanske är en cancersjuk människa som
            slipper den förnedrande moderata sjukförsäkringspolitiken med
            statsrådets förslag till förändringar. För den människan är det
            så klart skillnaden mellan succé och fiasko. Det kan jag hålla
            med om. Men alla de andra tusentals människorna som statsrådet
            inte har några som helst svar till kommer att fortsätta att sväva
            i ovisshet. Om de närmar sig tidsgränsen under året kommer de
            att kastas ut ur försäkringen eftersom statsrådet inte tycker
            att det här är en allvarlig fråga och en viktig fråga, och det
            är bara några få som drabbas.
          </note>
          <note>
            Om jag kommer ihåg rätt sade statsrådet vid presskonferensen
            att högst ett litet fåtal skulle kunna få åtnjuta de förändringar
            som man föreslår. Det är grunden för interpellation. När vi har
            väntat och väntat på att regeringen på något vis skulle uppfatta
            att detta är ett stort samhällsproblem och att enskilda medborgare,
            som regeringen faktiskt har ansvar för, råkar väldigt illa ut
            kommer det här förslaget som inte innehåller någonting.
          </note>
          <note>
            Vi socialdemokrater vill ha en sjukförsäkring som grundas på
            arbetslinjen. Vi vill att människor ska ges en faktisk möjlighet
            att komma tillbaka, men då måste man också satsa på rehabilitering
            och en aktiv arbetsmarknadspolitik så att de inte fastnar i långtidsarbetslöshet.
            Man måste också skapa en arbetsmarknad som är beredd att ge människor
            den här chansen att komma tillbaka.
          </note>
          <note>
            Sådana här administrativa tidsgränser för sjukdom kan inte fungera,
            och det är ingenting som vi har hittat på. Verkligheten talar
            emot det. De fall som har funnits till beskådan och som har visat
            att det här inte fungerar finns där, och det kommer som sagt nya
            varje dag.
          </note>
          <note>
            De läkare som har att hantera detta är väldigt upprörda. Mer
            än 100 läkare skrev under en debattartikel på Svenska Dagbladets
            debattsida där de säger att en lag som förutsätter att tillfrisknande
            sker efter tidtabell inte är något annat än omänsklig. Detta är
            vad läkarna, professionen, de som varje dag träffar de här människorna
            upplever. De upplever det här som omänskligt, och de framför det.
            Läkarförbundet har samma uppfattning. Enskilda försäkringstjänstemän
            är förtvivlade när de möter de här människorna som drabbas. Detta
            är en verklighet.
          </note>
          <note>
            Möjligen kommer de här förändringarna, om de genomförs någon
            gång i framtiden, att rädda några få från den situation som många
            nu dagligen drabbas av. Tidigare när man införde den här oskälighetsbedömningen
            i 180- och 365-dagarsregeln användes den en gång. Om man fördubblar
            det räddar man kanske två cancersjuka människor från den moderata,
            omänskliga sjukförsäkringspolitiken.
          </note>
          <note type="speaker">
            Anf. 14 FINN BENGTSSON (M):
          </note>
          <note>
            Herr talman! När interpellanten inte har några argument för att
            bemöta socialförsäkringsministerns förslag på att komma med konstruktiva
            förslag i stället för att raljera med icke konstruktiva förslag
            går han in i en massa villfarelser.
          </note>
          <note>
            Låt mig börja med att referera till detta med läkare, Patrik
            Björck. Jag råkar själv vara läkare, och under större delen av
            den tid då sjukförsäkringen gick åt fel håll från 60-talet och
            fram till 2004 har jag sjukskrivit folk till skillnad från Patrik
            Björck. Jag har sett hur en slentrianmässig kultur har utvecklats
            i det här landet till skillnad från i princip alla andra likvärdiga
            länder där man hade en annan inställning till sjukförsäkringen
            som en omställningsförsäkring vid sjukdom.
          </note>
          <note>
            I Sverige har vi 50 000 legitimerade läkare. 100 av dem är inte
            särskilt många. Det stämmer inte att Läkarförbundet ställer upp
            på det så kallade upprop som de här 100 läkarna har skrivit. Många
            av dem har för övrigt ett organiserat socialistiskt antingen aktivt
            värv eller förflutet. Att använda läkarkåren som stöd för att
            den här försäkringen och reformen av försäkringen inte skulle
            fungera är helt fel.
          </note>
          <note>
            Låt mig sedan gå över till detta med administrativa tider. Den
            tidigare, socialdemokratiska sjukförsäkringsministern Anna Hedborg
            sade att man måste ha tider inte för sjukdom utan för bedömning
            av arbetsförmåga. Har man inte fasta tider för detta görs inte
            heller någon sådan bedömning.
          </note>
          <note>
            De första som gick över från slentrianmässig sjukskrivning till
            arbetslivsintroduktion hade varit sjukskrivna i decennier, det
            vill säga tiotals år. De hade varit lämnade utan någon som helst
            test på om det fanns arbetsförmåga eller ej. Som jag sade i mitt
            förra inlägg visar det sig att av dem som har kommit över till
            Arbetsförmedlingen är över 16 000 av drygt 29 000 i någon form
            av arbetsmarknadspolitisk åtgärd inklusive arbete. Jag vill påstå
            att de siffror som Patrik Björck nämner inte stämmer, utan Försäkringskassan
            och Arbetsförmedlingen har tillsammans rapporterat dessa siffror
            den 28 februari.
          </note>
          <note type="speaker">
            Anf. 15 FREDRIK SCHULTE (M):
          </note>
          <note>
            Herr talman! Även om jag och Patrik Björck har väldigt olika
            politiska utgångspunkter måste jag säga att det är lite häpnadsväckande
            att när Patrik Björck ska beskriva den enda konkreta effekten
            av vår reform av sjukförsäkringen lyfter han upp ett fåtal ömmande
            fall.
          </note>
          <note>
            Du har alltså helt missat att vi halverade antalet förtidspensionärer.
            Du har helt missat att vi i princip har halverat antalet sjukskrivningar
            och att vi nu har kommit tillbaka till nivåer som är rimliga i
            jämförelse med vår omvärld.
          </note>
          <note>
            Jag kan också notera att Patrik Björck inte på något sätt svarar
            på de frågor som alla vi tre representanter från det borgerliga
            blocket har ställt till honom, nämligen: Vad är det ni vill tillbaka
            till? Jag misstänker att vi aldrig kommer att få ett svar. Är
            det så att ni vill tillbaka till det gamla systemet, eller är
            det så att ni bara vill göra mindre justeringar av det som är?
            Erkänner ni i så fall de problem som ni själva ställde till med
            när ni utformade systemen under er regeringstid?
          </note>
          <note>
            Det är också lite häpnadsväckande att Patrik Björck står här
            och säger att detta med tidsgränser inte kan fungera. Det finns
            tidsgränser i alla andra länder! Nämn ett land som inte har den
            typen av tidsgränser som vi nu har infört! Jag rabblade upp en
            lång lista på länder, och jag skulle kunna fortsätta mycket längre
            att ge exempel på länder som har tidsgränser. Är det bara Socialdemokraterna
            och Vänsterpartiet i hela världen som har sett den här problembilden?
            Det är inte seriöst.
          </note>
          <note>
            Avslutningsvis skulle jag vilja ställa en ideologisk fråga till
            Patrik Björck. Om man har det gamla systemet, där väldigt många
            människor kan gå tillbaka till arbetsmarknaden men fastnar i bidragsmarknaden
            med de tidigare stora volymerna, kan man inte ha generösa ersättningar
            till dem som verkligen behöver. Kan du förlika dig med det och
            erkänna att den problematiken verkligen finns?
          </note>
          <note type="speaker">
            Anf. 16 Statsrådet ULF KRISTERSSON (M):
          </note>
          <note>
            Herr talman! Det finns ett värde i interpellantens appell. I
            praktiken svarar han på den fråga jag ställer, det vill säga:
            Vi river upp varje steg. Vi gör om allting som ni har gjort och
            går tillbaka till det gamla.
          </note>
          <note>
            Det är åtminstone ett, något outtalat, ställningstagande som
            man kan diskutera och förhålla sig till och som det vore bra att
            ha en offentlig debatt om. Även det kan klargöras, beräknas och
            kalkyleras i antal individer, platser och pengar. Allt sådant
            kan man också göra så att det blir en hederlig diskussion.
          </note>
          <note>
            Men i praktiken säger du att allting som har gjorts var fel,
            att allt ska rivas upp och att det var bättre förr fair enough.
          </note>
          <note>
            Det andra, som är mer anmärkningsvärt, är att man numera nästan
            måste föreläsa för socialdemokrater om grunderna i den svenska
            välfärdsmodellen. Tidsgränser gäller inte sjukdomar. Självklart
            inte! Men för försäkringen gäller tidsgränser. Vi har en sjukförsäkring,
            inte mot sjukdom så gott är inte universum skaffat däremot mot
            risken att förlora inkomst till följd av arbetsoförmåga på grund
            av sjukdom, det vill säga om du har en försäkrad inkomst.
          </note>
          <note>
            Detta visste legendariska socialdemokratiska socialministrar
            under hela 1900-talet. De skulle aldrig ens antyda sådana saker
            som att vi har en försäkring mot sjukdom eller att tidsgränserna
            skulle gälla tidtabeller för tillfrisknande. Detta är en diskussion
            man kan ha med människor som inte vet någonting om sjukförsäkring,
            men inte med människor som på allvar vill göra anspråk på att
            göra om och ta ansvar för en sjukförsäkring.
          </note>
          <note>
            Jag har många gånger mycket ärligt och helt utan reservation
            sagt att jag tycker att det var bra att riksdagen 2003 fick ta
            ställning till ett propositionsförslag med ambitionen att halvera
            de svenska sjukskrivningarna. Det var bra, det var framsynt och
            det var modigt. Det skrevs garanterat inte utan insikt om att
            detta är en komplicerad resa framåt. Jag är bara lite nyfiken
            på om allt som har gjorts sedan dess fram till nu har varit helt
            fel. Hur skulle formen för en reform som halverar de svenska sjukskrivningarna
            ha sett ut?
          </note>
          <note type="speaker">
            Anf. 17 PATRIK BJÖRCK (S):
          </note>
          <note>
            Herr talman! Olika yrkeskårers politiska hemvist tänker jag inte
            uttala mig om. Det gör Finn Bengtsson, som kallar läkarkåren socialistisk.
            Jag vet inte vilken politisk uppfattning prästkåren har. Det finns
            säkert både vänster och höger i båda yrkeskårerna. Det som förenar
            dem är ändå en empati med drabbade medmänniskor, och det är nog
            oavsett vilken politisk hemvist de har.
          </note>
          <note>
            I Läkartidningen nr 18 2011 säger ordföranden i Läkarförbundet:
          </note>
          <note>
            Den bortre parentesen efter två och ett halvt års sjukskrivning
            måste ses över. Många som måste lämna sjukförsäkringen för att
            de har förbrukat dagarna har sammansatta sjukdomsdiagnoser. En
            del av dem kan knappast delta i arbetsmarknadspolitiska åtgärder.
          </note>
          <note>
            Det är fakta. En lögn blir inte sann bara för att den upprepas.
            1 procent har återvänt till sitt gamla jobb, 3 procent är på den
            reguljära arbetsmarknaden och 7 procent har subventionerade anställningar
            av dem som har kastats ut ur försäkringen. Det är fakta. Att man
            upprepar en lögn, som görs från talarstolen, gör ingen sanning.
            Det är fakta som jag föredrar här. Över 45 000 utförsäkrade, ökat
            antal sjukskrivna, fler unga förtidspensionärer och så talar man
            om en lyckad reform. Det är också fakta. Det är viktigt att hålla
            sig till det.
          </note>
          <note>
            Jag inser nu efter den här debatten att de sjuka människor som
            drabbas så hårt av den moderata politiken, som för övrigt har
            blivit en diagnos till råga på eländet, inte kommer att få en
            förbättring där de kan känna den trygghet de borde ha fått känna
            och har rätt att känna. De kommer inte att få det. De kommer inte
            att få något sådant svar av statsrådet här i dag. Och statsrådet
            tänker inte ta några som helst initiativ för att skynda på den
            här processen så att vi kan undvika att fler människor drabbas
            av dessa tragedier. Det är svåra svar och hårda svar, men det
            är tydliga svar.
          </note>
          <note type="speaker">
            Anf. 18 Statsrådet ULF KRISTERSSON (M):
          </note>
          <note>
            Herr talman! Av ett parti som gör anspråk på att någon gång i
            framtiden än en gång regera landet har man rätt att ställa krav
            på att få någorlunda konsistenta svar om den samlade svenska välfärdspolitiken.
            Det är ett rimligt krav. Ett mindre oppositionsparti i utkanten
            kan tänkas sysselsätta sig med allmänt gnäll. Men att detta parti
            inte har grundläggande svar på vad man vill göra med en helt fundamental
            del av en hundraårig svensk välfärdstradition är anmärkningsvärt.
            Gustav Möller skulle inte vara imponerad.
          </note>
          <note>
            Tvåochetthalvtårsgränsen för maximal tid i sjukförsäkringen fungerar
            i allt väsentligt eftersom den markerar att det finns en gräns
            för hur länge man kan vara sjukskriven. Flera tusen personer har
            kommit vidare till Arbetsförmedlingen och varit kvar närmare arbetsmarknaden.
            Många har också kommit tillbaka. I dag pratar vi om ungefär 65
            procent av den ursprungliga gruppen som antingen har fått förtidspension
            till slut kanske för sent; det är en intressant fråga eller har
            kommit tillbaka och fått sjukpenning igen.
          </note>
          <note>
            Det du nu hävdar är problem är en av de saker ni själva påpekade
            var ett problem, att efter två och ett halvt år är det för kort
            tid för människor att ställa om via Arbetsförmedlingen för att
            få en chans via arbetsintroduktionen. Det är en av de saker vi
            gör någonting åt. Den andra saken är att människor som har för
            komplex problematik ska ha större chans att vara kvar i sjukförsäkringen.
            Det är precis de sakerna som ni själva fylligt, på 150 sidor,
            beskrev att det fanns bekymmer att göra någonting åt.
          </note>
          <note>
            Vi har lagt fram förslag om hur vi vill förbättra detta. Vi kommer
            aldrig att komma till ett perfekt läge, en situation där ingen
            kommer att ifrågasätta sjukförsäkringen självklart inte. Men vi
            är på rätt väg. Det finns fler saker att göra, och vi gör dem
            nu.
          </note>
          <note>
            Överläggningen var härmed avslutad.
          </note>
          <note>
            6 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            den 29 juni.
          </note>
          <note>
            Ajournering
          </note>
          <note>
            Kammaren beslutade kl. 12.58 på förslag av andre vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            7 § Frågestund
          </note>
          <note type="speaker">
            Anf. 19 TREDJE VICE TALMANNEN:
          </note>
          <note>
            Jag vill hälsa utbildningsminister Jan Björklund, statsrådet
            Maria Larsson, statsrådet Ewa Björling, statsrådet Peter Norman
            och statsrådet Erik Ullenhag välkomna.
          </note>
          <note>
            Gränskontroller mellan Schengenländer
          </note>
          <note type="speaker">
            Anf. 20 MARIE GRANLUND (S):
          </note>
          <note>
            Fru talman! I går meddelade kommissionär Cecilia Malmström att
            hon avser att göra förändringar inom Schengen så att det blir
            möjligt att återinföra gränskontroller mellan länderna.
          </note>
          <note>
            Anledningen är att Frankrikes president Sarkozy tillsammans med
            Italiens premiärminister Berlusconi i förra veckan krävde regler
            för att införa gränskontroller och på så sätt stoppa människor
            från att förflytta sig inom unionen. Upprinnelsen till detta är
            diskussionen om flyktingar från Nordafrika.
          </note>
          <note>
            Malmström säger själv i sin presskommentar att det är få som
            har sökt skydd i EU. Då är min fråga hur regeringen kommer att
            agera i de här frågorna. För oss socialdemokrater är det viktigt
            med den fria rörligheten. Det har varit en av de absolut viktigaste
            sakerna med vårt deltagande i EU.
          </note>
          <note>
            Min fråga till statsrådet Björklund är: Tänker regeringen ta
            strid för den fria rörligheten inom EU?
          </note>
          <note type="speaker">
            Anf. 21 Utbildningsminister JAN BJÖRKLUND (FP):
          </note>
          <note>
            Fru talman! Precis som frågeställaren är regeringen, och jag
            själv, en varm anhängare av den fria rörligheten. Det är en av
            grundbultarna i det europeiska samarbetet att människor ska kunna
            röra sig inom denna union.
          </note>
          <note>
            Precis som frågeställaren sade har några länder i södra Europa,
            tyvärr ganska inflytelserika länder, ställt krav på förändringar
            i de överenskommelser som finns. Vi har tagit del av kommissionens
            förslag som presenterades i går.
          </note>
          <note>
            Vår grunduppfattning är att vi ska ha en fri rörlighet, den ska
            inte inskränkas. Vi måste tillsammans studera förslaget, och regeringen
            kommer naturligtvis att förankra sin uppfattning i EU-nämnden
            innan det är dags för ministerråd där den slutliga ställningen
            ska tas.
          </note>
          <note>
            Vår grundläggande utgångspunkt är att den fria rörligheten ska
            råda utan några inskränkningar.
          </note>
          <note type="speaker">
            Anf. 22 MARIE GRANLUND (S):
          </note>
          <note>
            Fru talman! Tack för svaret! Jag tar det till intäkt för att
            regeringen och Tobias Billström i morgon i EU-nämnden verkligen
            kommer att agera mot det här och att kommissionen på det sättet
            inte kommer att få igenom sitt förslag.
          </note>
          <note>
            Det är väldigt viktigt med den fria rörligheten. Jag skulle vilja
            beteckna kommissionens förslag som kom i går som ett svar på Berlusconis
            och Sarkozys inrikespolitiska kritik. Man försöker hantera en
            inrikespolitisk opinion i stället och lägger sig för de högerextrema
            krafterna. Är det någonting som Europa inte är betjänt av är det
            detta.
          </note>
          <note>
            Jag hoppas verkligen att regeringen kommer att diskutera det
            här med oppositionen men också ser till att detta aldrig kan bli
            verklighet. Det finns i dag tillfälliga mekanismer man kan använda
            sig av. Det som nu är sagt är att det ska bli svårare att röra
            sig mellan länderna, och det kan vi socialdemokrater aldrig acceptera.
            Jag välkomnar Jan Björklunds besked, att regeringen inte heller
            kan göra det.
          </note>
          <note type="speaker">
            Anf. 23 Utbildningsminister JAN BJÖRKLUND (FP):
          </note>
          <note>
            Fru talman! Regeringens uppfattning kommer att redovisas i EU-nämnden
            i morgon. Vi håller för fullt på att studera det förslag som kom
            i går från kommissionen. Vår grundläggande inställning är den
            jag redovisade, att vi ska fri rörlighet i Europa. Sverige har
            varit pådrivande, kanske mitt parti mer än frågeställarens, för
            den fria rörligheten, för Schengenavtalet, för en fördjupad europeisk
            samverkan. Vi ogillar allt som innebär inskränkningar i den fria
            rörligheten.
          </note>
          <note>
            Vi måste naturligtvis studera kommissionens förslag och bakgrunden
            till det, och vi kommer att redovisa vår uppfattning i EU-nämnden
            i morgon.
          </note>
          <note>
            Kompetensbrister i LSS-verksamheten för barn och ungdomar
          </note>
          <note type="speaker">
            Anf. 24 PER LODENIUS (C):
          </note>
          <note>
            Fru talman! Socialstyrelsen har i dagarna publicerat sin tillsynsrapport
            för 2011. Där kan man läsa om den tillsyn som gjorts av bostäder
            med särskild service för barn och ungdomar. Det gäller alltså
            en insats för barn och ungdomar med olika funktionsnedsättningar
            inom LSS.
          </note>
          <note>
            Bland de brister man konstaterar återkommer vid ett flertal tillfällen
            behovet av personal med rätt kompetens och behovet av kompetensutveckling
            för personalen. Man konstaterar i tillsynsrapporten att personalens
            utbildningsnivå inom verksamheterna enligt LSS ofta är låg, ibland
            på grund av att lagens krav på personalens kompetens är otydlig.
          </note>
          <note>
            Sedan kan man konstatera att arbetsledningens närvaro vid verksamheten
            har stor betydelse för kvaliteten och säkerheten men att närvaron
            av arbetsledningen ofta brister, främst inom kommunala verksamheter.
            Det innebär att personalen inte får tillräckligt med stöd och
            handledning.
          </note>
          <note>
            Nu står vi inför en sommar med sommarvikarier under semestrar.
            Det betyder att många som kanske är outbildade får jobb.
          </note>
          <note>
            Min fråga till statsrådet är: Har statsrådet sett rapporten från
            Socialstyrelsen? Har statsrådet någon kommentar till de brister
            som jag har tagit upp vad gäller arbetsledning och personal med
            rätt kompetens?
          </note>
          <note type="speaker">
            Anf. 25 Statsrådet MARIA LARSSON (KD):
          </note>
          <note>
            Fru talman! Tillsynen är värd att uppmärksamma och diskutera.
            Den är en av våra viktigaste verktyg för att bevaka att lagstiftning
            följs ute i berörda kommuner och landsting.
          </note>
          <note>
            Jag fick en dragning av rapporten av Socialstyrelsen i går. Det
            var mycket värdefullt. Här uppmärksammas just den typen av problematik
            som Per Lodenius visar på. Jag känner mig naturligtvis ganska
            upprörd över att det finns så allvarlig kritik att rikta mot kommunerna
            i deras sätt att hantera lagstiftningen, som de hanterar på ett
            ganska styvmoderligt sätt. Men jag känner mig glad över att vi
            har en samlad bild av Sverige för första gången. Det här är första
            gången vi får den samlade tillsynsrapporten där en tillsynsmyndighet
            har tillsyn över hela Sveriges land på ett enhetligt sätt. Det
            gör att det här är en mycket kraftfullare rapport än de tidigare
            som vi fick från länsstyrelserna med lite olika inriktningar och
            prioriteringar.
          </note>
          <note type="speaker">
            Anf. 26 PER LODENIUS (C):
          </note>
          <note>
            Fru talman! Tack, statsrådet, för svaret!
          </note>
          <note>
            Nästan samtidigt med Socialstyrelsens tillsynsrapport presenterade
            Riksrevisionen en granskningsrapport på ungefär samma område med
            titeln: Samordning av stöd till barn och unga med funktionsnedsättning
            ett (olösligt) problem? Man tar upp bristen på samordning av insatser
            för barn och ungdomar som tillhör just LSS-personkrets, som jag
            tog upp i min tidigare fråga. Bristerna gör att föräldrarna får
            ett väldigt tungt samordningsansvar. Behov finns av en särskild
            person med ansvar för samordningen av stödet när det gäller vilka
            som ska komma in i särskilda boenden och så vidare.
          </note>
          <note>
            Ser statsrådet det här som ett olösligt problem, eller finns
            det en lösning i sikte?
          </note>
          <note type="speaker">
            Anf. 27 Statsrådet MARIA LARSSON (KD):
          </note>
          <note>
            Fru talman! Det är definitivt inte ett olösligt problem. Vi har
            en tydlig lagstiftning, och det är ingen omöjlig uppgift för kommunerna.
            Vad vi har försökt ge kommunerna är stöd i handledning och vägledning
            i handböcker men också gjort särskilda insatser när det gäller
            förtydligande av lagstiftningen som vi redan har fattat beslut
            om. Vi har mer arbete inom departementet som vi planerar för framtiden.
            Det här är ett av våra prioriterade områden. Den sociala barn-
            och ungdomsvården handlar om de mest utsatta barnen, och den måste
            vara välfungerande i varje kommun, oavsett var de här barnen bor.
          </note>
          <note>
            Därför tycker jag att det är bra att ha tillsynsrapporten som
            utgångspunkt både när det gäller att jobba med samordningsfrågorna
            Socialstyrelsen kommer att följa upp i varje kommun att åtgärder
            vidtas där man har identifierat brister och när det gäller kompetensfrågorna,
            som vi enligt min bedömning måste arbeta vidare med.
          </note>
          <note>
            Yrkeshögskolan
          </note>
          <note type="speaker">
            Anf. 28 JABAR AMIN (MP):
          </note>
          <note>
            Fru talman! Regeringen har satsat extra på yrkeshögskolan som
            ett led i att bereda unga personer bättre förutsättningar för
            arbetslivet, och det är mycket bra. Myndigheten för yrkeshögskolan
            har meddelat att de med nuvarande efterfrågan har möjlighet att
            godkänna dubbelt så många utbildningar som i dag och med bibehållen
            kvalitet. Tyvärr saknas en utökning i regeringens vårproposition,
            och den tidigare satsningen upphör 2011.
          </note>
          <note>
            Min fråga är: Hur kommer det sig att utbildningsministern inte
            har lyssnat till sin egen myndighet vad gäller behovet av utökning
            av yrkeshögskolan, och varför avslutas den tidigare satsningen?
          </note>
          <note type="speaker">
            Anf. 29 Utbildningsminister JAN BJÖRKLUND (FP):
          </note>
          <note>
            Fru talman! Beskrivningen är inte korrekt. Det är inte så att
            Myndigheten för yrkeshögskolan gör en bedömning av behovet. De
            bedömer hur många som uppfyller kriterierna. Behovet, däremot,
            avgörs av arbetsmarknaden.
          </note>
          <note>
            Yrkeshögskolan, liksom all annan vuxenutbildning, ska ha en ordentlig
            basvolym som står sig över åren och över konjunkturer. Utöver
            det måste volymen, antalet platser, kunna svänga och variera något
            med konjunkturerna. Därför satsade vi under krisåren 2009 och
            2010 extra mycket resurser på extra platser när arbetslösheten
            var hög. All ekonomisk och arbetsmarknadsmässig teori säger att
            det är fel att bibehålla dessa extra insatser när arbetsmarknaden
            nu ropar efter att nyanställa. Då ska man dra ned på dessa åtgärder
            som är arbetsmarknadspolitiskt betingade. Vi drar nu ned på de
            extra insatserna på yrkesvux, komvux, yrkeshögskola och arbetsmarknadsutbildningar
            som har gjorts under de djupaste krisåren, därför att vi vet att
            efterfrågan på arbetskraft på den reguljära arbetsmarknaden ökar.
          </note>
          <note>
            Det kommer fortsatt att vara mängder av platser i yrkeshögskolan,
            men den extra satsningen upphör.
          </note>
          <note type="speaker">
            Anf. 30 JABAR AMIN (MP):
          </note>
          <note>
            Fru talman! Trycket är fortfarande stort på yrkeshögskolan, och
            där kan de anta betydligt fler än vad de antar nu. Vi vet att
            många fortfarande saknar den utbildning och den kompetens som
            gör dem beredda för arbetsmarknaden. Fortfarande finns det behov
            för unga personer att gå den vägen, så varför avslutar man denna
            satsning som är så viktig för unga personer? Jag har inte riktigt
            fått svar på min fråga.
          </note>
          <note type="speaker">
            Anf. 31 Utbildningsminister JAN BJÖRKLUND (FP):
          </note>
          <note>
            Fru talman! Jag upplevde att det var precis den frågan jag svarade
            på, men jag kan ta svaret en gång till. När konjunkturen går upp
            och arbetsmarknaden blir ljusare minskar man något de insatser
            som varit arbetsmarknadspolitiskt motiverade, därför att människor
            går över i reguljär arbetsmarknad.
          </note>
          <note>
            Frågeställaren säger att det är många som söker och att söktrycket
            är stort. Sanningen är att det har vi ingen aning om. Vad trycket
            är stort på är kommuner och företag som vill ordna den här typen
            av utbildningar och som naturligtvis tjänar en hacka på det. Men
            hur många som egentligen söker vet vi inte.
          </note>
          <note>
            Insatser som gjordes under krisåren på detta område precis som
            på alla andra områden måste vi ha modet att dra ned på nu när
            krisen inte längre är kvar. På område efter område säger oppositionen
            i denna kammare att vi ska bibehålla alla extra insatser som vi
            införde under krisen. Problemet om vi bygger ut insatserna i lågkonjunktur
            men aldrig förmår att avveckla dem är att då är vi tillbaka i
            70-talets och 80-talets ekonomiska moras som bara ledde till kris.
            Vi måste förmå att avveckla krisåtgärder när krisen är över.
          </note>
          <note>
            Sveriges handelspolitiska relationer med Syrien
          </note>
          <note type="speaker">
            Anf. 32 HANS LINDE (V):
          </note>
          <note>
            Fru talman! Syrien är en av vår tids värsta diktaturer. Det har
            bekräftats inte minst under de senaste veckorna när regimen med
            oerhört grym brutalitet slagit ned de folkliga protesterna och
            kraven på frihet. Men Syrien är också ett land som den borgerliga
            regeringen i Sverige har valt att fördjupa sina handelspolitiska
            relationer med under de senaste åren.
          </note>
          <note>
            I juni 2009 ledde handelsministern en näringslivsdelegation till
            Syrien. Och så sent som den 7 mars var vice premiärministern i
            Syrien här i Stockholm och träffade handelsministern. Det var
            ett besök som fick stor uppmärksamhet i regimvänliga medier i
            Syrien, för det faktum att Sveriges handelsminister sitter ned
            och äter lunch på Arvfurstens palats med en företrädare för diktaturen
            ger så klart diktaturen legitimitet, och det i ett läge där folket
            runt om i regionen reser sig med krav på politiska förändringar.
          </note>
          <note>
            Det är tyvärr inte svårt att se hur den svenska handelspolitiken
            har gett regimen i Damaskus legitimitet. Men kan handelsminister
            Ewa Björling ge några exempel på att den svenska handelspolitiken
            har understött de folkliga kraven på demokrati, frihet och mänskliga
            rättigheter i Syrien?
          </note>
          <note type="speaker">
            Anf. 33 Statsrådet EWA BJÖRLING (M):
          </note>
          <note>
            Fru talman! Jag tackar Hans Linde för en oerhört viktig fråga
            som också är väldigt aktuell.
          </note>
          <note>
            Ja, det stämmer, jag träffade Syriens vice premiärminister här
            i Stockholm för att kritisera, för att tala om grön energi. Jag
            tycker att det är oerhört viktigt att vi även träffar svåra länder,
            och vissa människor behöver vi träffa, även om det inte är dem
            som vi egentligen önskar se, naturligtvis inte. Men det handlar
            också om att kunna framföra kritiken öga mot öga. Det är väldigt
            viktigt.
          </note>
          <note>
            Jag tror inte på att vi vänder ryggen till och bojkottar. Hur
            ska vi då någonsin kunna hjälpa människorna på marken i dessa
            länder som vi är väldigt överens om behöver ökad frihet, mer mänskliga
            rättigheter och fler verktyg för ökad kommunikation? Det är precis
            därför som jag har rest till många svåra länder. Jag har rest
            till över 60 länder som handelsminister, många av dem i knepiga
            områden, för att vi ska få ökade kontakter som ger möjligheter
            för människorna som bor där att få större frihet.
          </note>
          <note type="speaker">
            Anf. 34 HANS LINDE (V):
          </note>
          <note>
            Fru talman! Låt mig då förtydliga att Vänsterpartiet inte förespråkar
            någon bojkott mot Syrien. Däremot menar vi att handelspolitiken
            alltid måste vara tydligt förenad med arbetet för mänskliga rättigheter.
          </note>
          <note>
            Jag välkomnar att handelsministern lyfte frågor om mänskliga
            rättigheter vid det här mötet. Men jag tror att det är väldigt
            få utanför mötet som känner till det, allra minst i Syrien.
          </note>
          <note>
            I samband med Ewa Björlings resa till Syrien 2009 gjordes ett
            uttalande på UD:s hemsida som fortfarande ligger där. I uttalandet
            skrev man: Nu sker omfattande reformer av samhället. Man syftade
            just på Syrien. Men i uttalandet skrev man ingenting om utomrättsliga
            försvinnanden, man skrev ingenting om tortyr, man skrev ingenting
            om det faktum att hundratusentals syriska kurder har fråntagits
            sitt medborgarskap. Man skrev faktiskt ingenting om brotten mot
            de mänskliga rättigheterna i Syrien.
          </note>
          <note>
            Därför skulle jag vilja fråga handelsministern, i ljuset av de
            händelser som har varit i Syrien de senaste veckorna: Anser den
            svenska handelsministern fortfarande att det pågår omfattande
            reformer av samhället i Syrien? Vilka reformer är det i så fall
            som handelsministern tycker är positiva i Syrien?
          </note>
          <note type="speaker">
            Anf. 35 Statsrådet EWA BJÖRLING (M):
          </note>
          <note>
            Fru talman! Jag bär alltid med mig kritiken när det handlar om
            kränkning av mänskliga rättigheter. Och jag framför den alltid
            på alla mina resor, kan jag garantera Hans Linde, därför att jag
            tycker att det är oerhört viktigt. Men jag ser också hur viktigt
            det är att vi finns med för att agera dörröppnare för svenska
            företag. Ericsson är ett väldigt bra exempel. Utan Ericsson, ABB
            och andra företag hade det inte varit möjligt för befolkningen
            att få det som de nu har, det vill säga verktyg och kommunikation.
          </note>
          <note>
            Det vi ser nu är att människor faktiskt kan tala med varandra
            på nätet, på Twitter, Facebook. Man kan samla sig, man kan kräva
            reformer.
          </note>
          <note>
            Det är inte någon trevlig situation i Syrien just nu. Jag är
            den första att hålla med om det. Men jag hoppas att befolkningen
            kan resa sig, precis som har skett i flera andra länder. Det pågår
            ju en våg av reformer i hela den delen av världen, och jag hoppas
            att även Syrien kommer att inkluderas i dessa. Utan våra svenska
            och västerländska företags och vår närvaro hade det inte varit
            möjligt över huvud taget.
          </note>
          <note>
            Mottagning och integrering av nyanlända
          </note>
          <note type="speaker">
            Anf. 36 HANIF BALI (M):
          </note>
          <note>
            Fru talman! Min fråga är till statsrådet Ullenhag.
          </note>
          <note>
            I Sverige tar det lång tid att komma i arbete när man kommer
            som flykting och nyanländ. Sveriges kommuner har tidigare haft
            ansvaret, men de har också haft en väldigt ovetenskaplig och faktiskt
            oseriös mottagning och integrering av nyanlända. Man kan nästan
            sammanfatta det med att de har trott att Sveriges integrationsproblem
            löser man med kryddstark mat i Folkets Hus. Det känns därför glädjande
            att regeringen har gjort en reform så att det samlade ansvaret
            ligger hos Arbetsförmedlingen.
          </note>
          <note>
            Det finns en annan viktig aspekt i denna fråga, nämligen de kommuner
            som sköter sig. I min hemkommun Solna har vi minskat antalet personer
            i försörjningsstöd med 60 procent. Efter tre år är 80 procent
            i arbete. Det är siffror som jag tror att Arbetsförmedlingen inte
            ens vågar drömma om att komma upp i, även om vi hoppas att de
            gör det.
          </note>
          <note>
            Därför är min fråga: Vad ska regeringen göra för att bibehålla
            den kompetens som finns i kommunerna för etableringen av nyanlända?
          </note>
          <note type="speaker">
            Anf. 37 Statsrådet ERIK ULLENHAG (FP):
          </note>
          <note>
            Fru talman! Jag tackar för frågan.
          </note>
          <note>
            Beskrivningen av att vi nu lägger om svensk integrationspolitik
            är helt riktig. Vi går från en situation där vi inte såg människorna
            som flydde eller invandrade till vårt land som starka människor
            som snabbt skulle kunna komma i arbete. Ärligt talat var det fel
            tänkt att den första du träffade efter att ha fått permanent uppehållstillstånd
            var socialtjänsten och inte Arbetsförmedlingen. Vi lägger om politiken
            med tydligt fokus på jobb och kunskaper i svenska.
          </note>
          <note>
            Det här är en ganska omfattande reform. Det är många myndigheter
            inblandade. Kommunerna har gjort sina insatser. Något att påminna
            om när det gäller kommunerna är att de fortfarande spelar en avgörande
            roll för att vi ska klara en bra integration. Kommunerna har ansvaret
            för svenskundervisningen för invandrare. Jag ser fortsatta förbättringsmöjligheter
            och förbättringsnödvändigheter i svenskundervisningen för invandrare
            som därmed blir mer individualiserad. Det är kommunerna som har
            ansvar för den samhällsorientering man ska få som nyanländ i Sverige.
            Det är kommunerna som har ansvar för att det finns en dagisplats
            så att man kan delta i de arbetsförberedande insatserna.
          </note>
          <note>
            Hanif Bali trycker på det som vi också måste ta med oss, de goda
            exempel som finns från Solna och andra kommuner, så att vi inte
            slarvar bort det. Där följer jag noggrant reformen för att se
            till att det sätt som har fungerat tidigare fortsatt kan användas.
          </note>
          <note type="speaker">
            Anf. 38 HANIF BALI (M):
          </note>
          <note>
            Fru talman! Jag tackar statsrådet för svaret. Svenska för invandrare
            ligger på kommunerna. Det är en ganska orörd skolform som inte
            är konkurrensutsatt, och kvaliteten är ofta otroligt låg. Undersökningar
            som Skolinspektionen har gjort visar att efter 300 dagar klarar
            endast 37 procent sfi A. Det handlar om enkla fraser som till
            exempel: Hej, jag heter Hanif och bor i Solna. Det är såklart
            bristfälligt, och här ligger ansvaret hos kommunerna.
          </note>
          <note>
            Vad anser statsrådet Ullenhag att regeringen kan göra för förbättringsåtgärder
            inom detta område?
          </note>
          <note type="speaker">
            Anf. 39 Statsrådet ERIK ULLENHAG (FP):
          </note>
          <note>
            Fru talman! Denna fråga ligger i första hand på Utbildningsdepartementet,
            men det kommer en utredning där man ska se över hur vi kan förbättra
            sfi.
          </note>
          <note>
            I samband med arbetet med etableringsreformen är det centralt
            att påpeka att människor är olika och lär sig på olika sätt. Ett
            grundfel i integrationspolitiken är att vi har trott att alla
            invandrare fungerar på samma sätt. I de värsta fallen, som många
            av oss känner till, har man satt invandrade akademiker i samma
            sfi-klass som analfabeter, och det fungerar inte.
          </note>
          <note>
            Det finns bra exempel runt om. Jag tror att vi behöver öppna
            för att kommuner ska kunna samverka mer. Då kan vi få svenskundervisningen
            för invandrare inriktad på ett visst yrke. Jag sprang på ett sådant
            exempel i Gävle där burmesiska kvotflyktingar fick en svenskundervisning
            för invandrare inriktad på jobb i skogen eftersom de hade en bakgrund
            som skogsarbetare. Man trodde att det skulle ta ganska lång tid
            att få dem i arbete, men effekten av svenskundervisningen var
            att alla fick jobb.
          </note>
          <note>
            Det stärker tesen att fokus på jobb, fokus på kunskap i svenska
            och individualiserad mottagning är rätt väg att gå.
          </note>
          <note>
            Sexuella övergrepp mot barn
          </note>
          <note type="speaker">
            Anf. 40 CARINA OHLSSON (S):
          </note>
          <note>
            Fru talman! De senaste veckorna har vi fått ta del av berättelser
            från de kända idrottsmännen Patrik Sjöberg och Yannick Tregaro
            om hur de under sin uppväxt blev utsatta för sexuella övergrepp.
            Vi vet också från Europarådets kampanj One in five att det kan
            vara så mycket som vart femte barn som blir utsatt för sexuella
            övergrepp. I majoriteten av fallen är det av personer som barnet
            litar på och känner, och så var det även i Patrik Sjöbergs och
            Yannick Tregaros fall.
          </note>
          <note>
            Yannick Tregaro sade på tv i morse: Demonerna finns där. När
            jag kommer hem från det träningsläger jag är på behöver jag nog
            prata med någon professionell för att kunna ta hand om det jag
            bär med mig.
          </note>
          <note>
            Min fråga går till Maria Larsson. Hur kan vi garantera och trygga
            att barn får stöd och hjälp när de har blivit utsatta? Hur kan
            vi bli bättre på att upptäcka och framför allt förebygga övergrepp?
          </note>
          <note type="speaker">
            Anf. 41 Statsrådet MARIA LARSSON (KD):
          </note>
          <note>
            Fru talman! Jag tror att vi alla upprördes av Patrik Sjöbergs
            berättelse och fick oss en tankeställare. I det skede som vi befinner
            oss är det viktigt att alla myndigheter går igenom och funderar
            över vad man har för beredskap, socialtjänst, skola och förskola,
            för att tidigt upptäcka och identifiera om det finns en problematik.
            Det gäller även att föräldrar och ledare inom idrottsrörelsen
            har en vaksamhet och ögon som är öppna för att identifiera denna
            typ av problematik.
          </note>
          <note>
            Barn ska inte utsättas för övergrepp; barn ska ha en trygg barndom.
            Det är vuxenvärldens ansvar att se till att så sker både inom
            ramen för myndighetsutövandet och inom ramen för det civila samhället.
          </note>
          <note type="speaker">
            Anf. 42 CARINA OHLSSON (S):
          </note>
          <note>
            Fru talman! Nästa vecka har vi i riksdagen möjlighet att lyssna
            till Patrik Sjöberg och Barnombudsmannen kopplat till Europarådets
            kampanj mot sexualiserat våld där både regeringarna inom Europarådet
            och parlamentarikerna har lovat att göra så mycket som bara är
            möjligt.
          </note>
          <note>
            Jag kan lyfta fram en del förslag. Barnministern skulle kunna
            se om vi kan göra barnkonventionen till lag. Då fokuserar man
            på det enskilda barnet och dess rättigheter.
          </note>
          <note>
            Det är bra att ministern lyfter upp samarbete och samverkan,
            men det finns mycket övrigt att önska. Det har vi hört av tidigare
            frågeställare i dag.
          </note>
          <note>
            Barnet borde också ha ett eget ombud, till exempel i vårdnadstvister.
            En förälder kan också vara förövare.
          </note>
          <note>
            Jag skulle vilja ha lite fler konkreta förslag från barnministern.
          </note>
          <note type="speaker">
            Anf. 43 Statsrådet MARIA LARSSON (KD):
          </note>
          <note>
            Fru talman! Vi har gjort mycket för att stärka barns rätt att
            få komma till tals, exempelvis i kontakten med socialtjänsten.
            Att barnet får berätta sin berättelse och få den dokumenterad
            och att det ska vara en del av beslutsunderlaget är viktigt.
          </note>
          <note>
            Men vi behöver göra mer. Barns rättigheter är fortsatt ganska
            svaga i vårt land, trots att Sverige ratificerade barnkonventionen
            för 22 år sedan.
          </note>
          <note>
            Huruvida barnkonventionen ska bli svensk lag eller inte finns
            det lite olika åsikter om bland de politiska partierna. Själv
            hör jag till ett parti som tycker att det borde vara så.
          </note>
          <note>
            Vi håller på med ett kartläggningsarbete som ska identifiera
            om det finns en överensstämmelse mellan den befintliga lagstiftningen
            och barnkonventionen eller om det finns behov av att komplettera
            på något sätt. Det är en översyn som myndigheterna gör och som
            alla berörda departement är involverade i och kommer att redovisa
            till Socialdepartementet som samordnar detta arbete.
          </note>
          <note>
            Etableringsreformen
          </note>
          <note type="speaker">
            Anf. 44 ISMAIL KAMIL (FP):
          </note>
          <note>
            Fru talman! Etableringsreformen har varit i gång sedan december
            förra året, alltså drygt fem månader. På en direkt fråga har statsrådet
            Ullenhag svarat att han är försiktigt positiv. Kan integrationsministern
            utveckla vad han menar med försiktigt positiv?
          </note>
          <note type="speaker">
            Anf. 45 Statsrådet ERIK ULLENHAG (FP):
          </note>
          <note>
            Fru talman! I grunden är det helt rätt och riktigt att fokusera
            på jobb, kunskaper i svenska och individualisering. Det är jag
            och regeringen helt övertygade om.
          </note>
          <note>
            Det här är den största reformen av integrationspolitiken vi har
            gjort på 25 år. Kommuner och myndigheterna Migrationsverket, Försäkringskassan
            och i synnerhet Arbetsförmedlingen är inblandade i detta och ska
            försöka dra åt samma håll. Jag är därför ganska ödmjuk inför att
            det kan bli problem med reformen till en början.
          </note>
          <note>
            I dagsläget vågar jag vara just försiktigt positiv. En del av
            de farhågor och den kritik som har funnits mot reformen har inte
            förverkligats. Det kan vi se i den utvärdering som vi har beställt.
            En diskussion gällde att man efter att ha fått en individuell
            etableringsplan hos Arbetsförmedlingen skulle få en lots till
            hjälp under integrationstiden. Många menade att det inte skulle
            finnas några lotsar eftersom ersättningen är för låg. Den oron
            verkar dock ha kommit på skam.
          </note>
          <note>
            Utgångspunkten för regeringen är att vi har beställt ett antal
            uppföljningar för att kunna vara ganska snabbfotade och rätta
            till om det uppstår brister.
          </note>
          <note type="speaker">
            Anf. 46 ISMAIL KAMIL (FP):
          </note>
          <note>
            Fru talman! Jag är medveten om att det bara har gått fem månader.
            Men jag undrar om det har kommit några signaler till integrationsministern
            om att det kan finnas brister. Har regeringen i så fall beredskap
            att vidta åtgärder för att så fort som möjligt rätta till de eventuella
            bristerna?
          </note>
          <note type="speaker">
            Anf. 47 Statsrådet ERIK ULLENHAG (FP):
          </note>
          <note>
            Fru talman! Vi har själva lagt ut ett antal uppdrag på länsstyrelserna,
            Statskontoret och andra för att följa exakt vad som sker med etableringsreformen
            för att kunna vara ganska snabbfotade. Varför? Jo, en av huvudförklaringarna
            till de integrationsproblem vi har haft är att något inte har
            fungerat i kedjan där man snabbt ska få svenskundervisning och
            komma in i jobb. Får man inte svenskundervisning och arbetsförberedande
            insatser hamnar man i passivitet.
          </note>
          <note>
            Hittills har vi inte fått särskilt mycket signaler på att det
            inte fungerar eller att det skulle vara några dramatiska problem.
            Vi tittar på frågan om personnummer. När man har flyttat från
            Migrationsverket och ska in i svenskundervisning för invandrare
            kan det vara svårt att få insatser direkt om man inte har fått
            ett personnummer. Sannolikt gör vi förändringar där för att snabba
            på åtgärderna.
          </note>
          <note>
            Förskoleklasser i särskolan
          </note>
          <note type="speaker">
            Anf. 48 YVONNE ANDERSSON (KD):
          </note>
          <note>
            Fru talman! Min fråga går till utbildningsminister Jan Björklund.
            Särskolan är till för de allra svagaste eleverna, dem med utvecklingsstörning
            och autism. Det var länge en eftersatt verksamhet. I dag kan vi
            glädjas åt att den har lyfts upp på flera områden, och vi har
            nu en god grundskola, gymnasieskola och vuxenutbildning inom särskolan.
            Det som saknas är förskoleklass.
          </note>
          <note>
            De barn som i dag prepareras till grundskolan går i förskoleklass
            vid sex års ålder, men för de elever som ska till särskolan finns
            ingen sådan skolform.
          </note>
          <note>
            Skulle utbildningsministern kunna tänka sig att pröva om det
            är möjligt att införa detta när det nu görs en sådan stor förändring
            i utbildningssystemet?
          </note>
          <note type="speaker">
            Anf. 49 Utbildningsminister JAN BJÖRKLUND (FP):
          </note>
          <note>
            Fru talman! Jag delar beskrivningen av särskolan. Det var under
            lång tid politisk strid i kammaren om huruvida vi skulle ha särskola
            eller inte. Från allianspartierna har vi tyckt att det ska finnas
            en särskola, och numera tror jag att alla i riksdagen är överens
            om det. Det är ju så speciellt att gå i skolan när man har en
            utvecklingsstörning.
          </note>
          <note>
            Skälet till att vi har en särskild skolform och lagstiftning
            är att kunskapskraven och betygskriterierna i läroplanen inte
            kan vara desamma för de elever som har en utvecklingsstörning.
          </note>
          <note>
            Man kan undra varför vi inte har någon särförskola och särförskoleklass.
            Skälet är att man inte har några kunskapskrav. Självklart ska
            dessa barn få extra stöd och extra hjälp även där. Men bedömningen
            har hittills varit att det inte behövs någon särskild läroplan
            eller särskilda kunskapskrav. Det finns inte i förskolan och förskoleklasserna.
            Jag ser inte något omedelbart behov av det ens när frågeställaren
            ställer frågan. De behöver mycket hjälp och stöd, men jag är inte
            övertygad om att det behövs någon särskild skolform.
          </note>
          <note type="speaker">
            Anf. 50 YVONNE ANDERSSON (KD):
          </note>
          <note>
            Fru talman! Jag vill be utbildningsministern att ändå pröva det.
            Sexårsverksamheten, eller förskoleklasser som det heter nu, har
            till syfte att barnen ska vänja sig vid skolan. Därför kanske
            det borde finnas möjlighet för de här barnen att få en gemenskap
            med andra barn i liknande situation.
          </note>
          <note>
            Det är möjligt att det ligger på framtiden. Jag ville väcka frågan.
            Jag tycker att det är oerhört viktigt att alla barn, både de svagaste
            och de starkaste, har möjlighet att utifrån sin förmåga få ta
            del av det som de behöver för sin fortsatta utveckling.
          </note>
          <note type="speaker">
            Anf. 51 Utbildningsminister JAN BJÖRKLUND (FP):
          </note>
          <note>
            Fru talman! Jag tycker inte att något ska vara uteslutet för
            framtiden. Jag redovisade bara skälen till att vi har en särskild
            lagstiftning för särskolan. Betygskriterier och kunskapskrav går
            inte att överföra på förskoleklass och förskola eftersom vi inte
            har några betygskriterier och kunskapskrav där. De skäl som finns
            för att vi har en särskild lagstiftning i grundskola och gymnasium
            för denna grupp elever finns inte för förskola och förskoleklasser.
          </note>
          <note>
            Däremot är det självklart att elever som har olika typer av svårigheter,
            exempelvis en utvecklingsstörning, har rätt till individuellt
            stöd och särskild hjälp också i förskoleklasser och förskola.
          </note>
          <note>
            Skattemedel till islamism
          </note>
          <note type="speaker">
            Anf. 52 KENT EKEROTH (SD):
          </note>
          <note>
            Fru talman! Min fråga går till Erik Ullenhag eller Jan Björklund
            beroende på vem som känner sig manad.
          </note>
          <note>
            Förra året bjöd Sveriges unga muslimer in Abdullah Hakim Quick
            till sin stora ungdomskonferens. Han har bland annat sagt att
            judar är smuts och att homosexuella ska bestraffas med döden.
          </note>
          <note>
            En annan muslimsk organisation, Troende unga framtida förebilder,
            bjöd nyligen in Bilal Philips som också förespråkar dödsstraff
            för homosexuella och försvarar självmordsbombare. Han talar dessutom
            inför en könsseparerad publik.
          </note>
          <note>
            Ett tredje exempel är terroristen och flygplanskaparen Leila
            Khaled som bjöds in till Konsthall C för att tala inför publik.
          </note>
          <note>
            Gemensamt för dessa tre exempel är att de är sponsrade med svenska
            skattepengar. Svenska skattebetalare sponsrar alltså att islamister
            kommer hit och talar om sina åsikter och de värderingar de har.
            Regeringen säger att man är ansvarig för skattepengarna och tar
            ett ansvar för svenska skattebetalares pengar. Detta är inte ansvarsfullt.
          </note>
          <note>
            Frågan är: Vad ämnar regeringen göra för att de här organisationerna
            och åsikterna inte ska bli sponsrade med svenska skattepengar?
          </note>
          <note type="speaker">
            Anf. 53 Statsrådet ERIK ULLENHAG (FP):
          </note>
          <note>
            Fru talman! Tack för frågan, Kent Ekeroth.
          </note>
          <note>
            Låt mig vara mycket tydlig. Den här typen av värderingar ska
            vi naturligtvis ta starkt avstånd från. Alla värderingar som står
            emot demokrati, mänskliga rättigheter eller som inte står upp
            för individers lika värde ska vi alltid ta tydligt avstånd från.
          </note>
          <note>
            När det gäller finansieringen av olika arrangemang är den grundläggande
            inställningen att demokrati och mänskliga rättigheter ska eftersträvas
            i det föreningsstöd som ges. Det prövas kontinuerligt av Ungdomsstyrelsen
            i ett par av de fall du nämnde. Det prövas också av andra myndigheter.
          </note>
          <note>
            Jag vill vara mycket tydlig: Vi ska inte vara i en situation
            där det kan råda någon tvekan om vilka värderingar vi står upp
            för. Det gäller i alla sammanhang, även här.
          </note>
          <note type="speaker">
            Anf. 54 KENT EKEROTH (SD):
          </note>
          <note>
            Fru talman! Tack för svaret. Det var något upplyftande.
          </note>
          <note>
            Kan jag ta det till intäkt för att dessa organisationer inte
            kommer att få skattefinansierade pengar i framtiden? De har bevisat
            exakt vad de står för och exakt hur de beter sig. Kan jag också
            ta det till intäkt för att det görs en specialgranskning av liknande
            organisationer i Sverige, till exempel muslimska friskolor, för
            att dra in deras skattepengar när de de facto sprider islamistiska
            åsikter?
          </note>
          <note type="speaker">
            Anf. 55 Statsrådet ERIK ULLENHAG (FP):
          </note>
          <note>
            Fru talman! Det är en myndighet som prövar detta. Varken jag
            eller någon annan ska ägna sig åt myndighetsstyrning. Vi måste
            däremot följa upp det regelverk som finns för bidrag till organisationer.
            Demokrati och mänskliga rättigheter ska stå i förgrunden.
          </note>
          <note>
            En av frågorna från Kent Ekeroth lät jag bli att svara på. Den
            första frågan tycker jag var rimlig. I den andra frågan trillade
            vi dit igen. Helt plötsligt drar man de muslimska friskolorna
            och Sveriges muslimer över en kam utifrån vad några extremister
            gör i en viktig debatt. Kent Ekeroth och andra i Sverigedemokraterna
            har ett stort ansvar när man på det här sättet säger att liknande
            åsikter finns i rader av muslimska friskolor och muslimska organisationer.
            Ni drar Sveriges näst största religion över en kam. Det ska vi
            vara försiktiga med.
          </note>
          <note>
            Jag tror på ett öppet Sverige, ett Sverige där människor får
            jobb och lär sig svenska språket. Vi kommer aldrig att lyckas
            med det om vi ställer grupp mot grupp. I ditt andra inlägg var
            det vad du gjorde på ett ganska klassiskt sätt. Det bekymrar mig.
          </note>
          <note>
            Flytträtten i PPM-systemet
          </note>
          <note type="speaker">
            Anf. 56 JOHAN JOHANSSON (M):
          </note>
          <note>
            Fru talman! Jag har en fråga till statsrådet Peter Norman.
          </note>
          <note>
            PPM-systemet är ju i gång sedan flera år. Som aktiesparare tycker
            jag att det är jättekul och viktigt att få välja själv. Det finns
            många PPM-förvaltare. Vissa kanske är bra, men de flesta är lite
            tvivelaktiga. Det gemensamma för dem är att de är dyra.
          </note>
          <note>
            Min fråga är: Hur påverkar förändringen i flytträtten valfriheten
            för spararen och hur kan det påverka den framtida avkastningen?
          </note>
          <note type="speaker">
            Anf. 57 Statsrådet PETER NORMAN (M):
          </note>
          <note>
            Fru talman! Tack för frågan, Johan Johansson. Det svenska pensionssystemet
            är en juvel i välfärdsbygget. Det kommer busslaster och flyg från
            hela världen hit och beundrar det svenska pensionssystemet. Man
            vill veta hur det gick till och hur vi har lyckats. Inte minst
            nu i kölvattnet av den finansiella krisen ser vi hur systemen
            rämnar runt om i Europa. Grekland är ett sådant exempel.
          </note>
          <note>
            PPM-systemet innebär att man har 700800 fonder att välja mellan.
            Det är ett mycket oöverblickbart system för de allra flesta. Därför
            har man ett alternativ för dem som inte orkar, kan eller vill
            välja, nämligen Sjunde AP-fonden. Det är ett alldeles utmärkt
            alternativ för de allra flesta.
          </note>
          <note>
            Efterfrågan från en upplyst konsument för den här typen av rådgivning
            borde därför inte vara så stor. Det finns ändå en sådan efterfrågan.
            Den ska naturligtvis kunna mötas av aktörer. Det vi nu har gjort
            kommer inte att påverka valfriheten enligt mitt sätt att se.
          </note>
          <note type="speaker">
            Anf. 58 JOHAN JOHANSSON (M):
          </note>
          <note>
            Fru talman! Jag är nöjd med det svaret.
          </note>
          <note type="speaker">
            Anf. 59 Statsrådet PETER NORMAN (M):
          </note>
          <note>
            Fru talman! Problemet med fondrådgivarna är att de klumpar ihop
            ett stort antal aktörer och gör många affärer samtidigt. När så
            sker får man kostnader i fonderna som slås ut på alla fondandelsägare.
            Det är inte rimligt. Det är de som åsamkar kostnader som ska ta
            kostnaderna, precis som i miljöpolitiken eller vad det än är.
          </note>
          <note>
            De här aktörerna kan inte fortsätta på det sättet. Det betyder
            inte att möjligheten till rådgivning beskärs. Rådgivning är bra
            och möjlig för dem som vill ha det. Det kommer att ske på individuell
            basis och inte kollektivt som tidigare. Det är bra för alla sparare.
          </note>
          <note>
            Det strandnära byggandet
          </note>
          <note type="speaker">
            Anf. 60 HANNAH BERGSTEDT (S):
          </note>
          <note>
            Fru talman! Jag har en fråga till Jan Björklund.
          </note>
          <note>
            År 2009 fick vi en ny strandskyddslag vars ambition var att det
            skulle bli lättare att få dispens att bygga strandnära i mindre
            tättbefolkade områden. Resultaten av den nya lagstiftningen visar
            snarare att den har motverkat sitt syfte. I mitt hemlän, Norrbotten,
            har antalet avslag i stället ökat.
          </note>
          <note>
            Min fråga till Jan Björklund är: Anser Jan Björklund att regeringens
            ambition har misslyckats? Vad avser regeringen i så fall att göra
            för att komma till rätta med problemet?
          </note>
          <note type="speaker">
            Anf. 61 Utbildningsminister JAN BJÖRKLUND (FP):
          </note>
          <note>
            Fru talman! Mitt svar blir på det mer övergripande planet. Jag
            är inte i detalj insatt i hur många avslag det har varit efter
            den nya lagen. Avsikten med den nya lagstiftningen var att erkänna
            att det är skillnad mellan skärgården här i Stockholm eller i
            områden med högt exploateringstryck och Norrland och andra platser
            där man önskar att exploateringstrycket vore mycket större.
          </note>
          <note>
            Den gamla strandskyddslagen behandlade alla områden lika åtminstone
            tillämpades lagen på det sättet och var olycklig på det sättet.
            Avsikten är att det ska bli lättare att bygga längs stränder i
            Norrland, medan det ska vara fortsatt svårt och kanske till och
            med svårare i vissa områden, till exempel i Stockholms skärgård
            och så vidare där trycket är enormt. Det är hela avsikten med
            lagstiftningen.
          </note>
          <note>
            Nu påstår frågeställaren att det inte har blivit så. Jag överblickar
            faktiskt inte hur det har blivit. Men jag ska gärna ta med frågan
            till ansvarigt statsråd som får ge ett bättre svar.
          </note>
          <note>
            Har det inte blivit som man har avsett, då får man naturligtvis
            se över detta en gång till.
          </note>
          <note type="speaker">
            Anf. 62 HANNAH BERGSTEDT (S):
          </note>
          <note>
            Fru talman! Byggandet vid stränder ska hanteras med en viss försiktighet.
            Samtidigt är det viktigt att se till att tillgången till vatten,
            bad och fiske aldrig blir en klassfråga.
          </note>
          <note>
            Likväl är det precis som ministern säger att det bör vara skillnad
            mellan Arjeplog som har 8 727 sjöar och vattendrag och Stockholms
            skärgård.
          </note>
          <note>
            Nu visar det sig att antalet avslag i stället har ökat sedan
            den nya lagstiftningen infördes, åtminstone i mitt hemlän Norrbotten.
          </note>
          <note>
            Dessutom kan man titta på skillnaderna mellan Norrbotten och
            Västerbotten som hanterar den nya lagstiftningen på olika sätt.
            I Norrbotten beviljas 30 procent av ansökningarna, medan 70 procent
            beviljas i Västerbotten. Någonting måste ändå ha blivit fel.
          </note>
          <note>
            Anser Jan Björklund att länsstyrelserna tolkar lagstiftningen
            felaktigt och använder den felaktigt?
          </note>
          <note type="speaker">
            Anf. 63 Utbildningsminister JAN BJÖRKLUND (FP):
          </note>
          <note>
            Fru talman! Jag avstår från att svara på den konkreta frågan
            det är lika bra att jag är tydlig med det eftersom jag inte har
            någon överblick över detta.
          </note>
          <note>
            Men det ligger väl i och för sig i sakens natur att när saker
            och ting inte avgörs av en central myndighet utan avgörs antingen
            av kommuner eller av länsstyrelser som också har förtroendevalda
            ledamöter i sista ändan kan tillämpningen på marginalen variera.
          </note>
          <note>
            Men avsikten med den nya lagstiftningen har verkligen varit den
            som jag beskrev, nämligen att det ska bli lättare att kunna bygga
            sjönära i områden där exploateringstrycket är lågt, till exempel
            i frågeställarens egen valkrets, medan det ska vara fortsatt svårt
            i Bohusläns skärgård, i Stockholms skärgård och i andra områden
            där trycket är högt.
          </note>
          <note>
            Jag ska gärna vidareförmedla frågeställningen. Om det har blivit
            så är ansvarigt statsråd säkert helt medveten om det och får återkomma
            med ett utförligare svar.
          </note>
          <note>
            IT-strategi för skolan
          </note>
          <note type="speaker">
            Anf. 64 THOMAS STRAND (S):
          </note>
          <note>
            Fru talman! Min fråga går till utbildningsministern.
          </note>
          <note>
            EU-kommissionen har listat åtta nyckelkompetenser för ett livslångt
            lärande. En av dem är digital kompetens. Det innefattar flera
            delar. Det handlar om kunskaper i hur man hanterar digitala verktyg
            som datorer och mobiltelefoner. Men det handlar också om att man
            med hjälp av digitala verktyg kan stimulera lärande.
          </note>
          <note>
            Jag tror att vi behöver fokusera mer på den digitala kompetensen,
            och det är fler än jag som tycker det. Vi behöver givetvis göra
            det av pedagogiska skäl, men vi behöver också göra det för att
            kompensera de barn och ungdomar som inte har samma tillgång som
            andra till digitala verktyg på hemmaplan.
          </note>
          <note>
            Nu visar det sig att Sverige har halkat efter just när det gäller
            digital kompetens i skolan.
          </note>
          <note>
            Min fråga till utbildningsministern blir: Är utbildningsministern
            beredd att initiera en nationell strategi för IT i skolan?
          </note>
          <note type="speaker">
            Anf. 65 Utbildningsminister JAN BJÖRKLUND (FP):
          </note>
          <note>
            Fru talman! Jag vet inte vad Thomas Strand bygger sitt uttalande
            på om att vi skulle ha halkat efter. Jag har hört detta påstående
            några gånger, främst från IT-industrin själv. Men jag menar att
            det inte är korrekt. Vi var tidigt ute, tidigare än de flesta
            andra länder, i fråga om satsningar. Nu har andra kommit i fatt.
            Då kan det vara så att vi i jämförelse med andra inte är lika
            långt före. Men vi ligger långt framme när det gäller digitalisering
            och IT i skolan.
          </note>
          <note>
            Jag har varit med och tagit fram dessa mål i EU, så jag ställer
            mig naturligtvis bakom dem. Samtidigt får man inte göra IT till
            religion i skolan. IT är ett arbetssätt bland många. Vi har ingen
            nationell strategi för böcker, och vi har ingen nationell strategi
            för IT heller. Den nationella strategin för utbildningsväsendet
            är läroplanen, och där är IT-kunskaper beskrivna. Det handlar,
            som Thomas Strand säger, att man ska lära sig IT för att man ska
            kunna det. Man ska också ha det som hjälpmedel i undervisningen
            i övrigt. Läroplanen för skolan är den nationella strategin för
            skolan, och där ska IT ingå.
          </note>
          <note type="speaker">
            Anf. 66 THOMAS STRAND (S):
          </note>
          <note>
            Fru talman! Det är flera utvärderingar som har visat att Sverige
            har halkat efter. Jag läste en intervju med ministerns egen kollega
            i regeringen Anna-Karin Hatt som också hänvisar till att Sverige
            ligger för dåligt till när det gäller just den digitala kompetensen.
            Det finns alltså fler som tycker som jag, så det behöver man inte
            betvivla.
          </note>
          <note>
            Det är lite märkligt att utbildningsministern inte är beredd
            att svara ja på min fråga om att initiera en nationell strategi
            för IT i skolan.
          </note>
          <note>
            För två månader sedan läste jag en intervju med Anna-Karin Hatt
            i Skolvärlden. Där sade hon att hon vill medverka till att ta
            fram en nationell strategi för IT i skolan.
          </note>
          <note>
            Ni är alltså inte överens i regeringen om hur ni vill ha det.
            Jag vill nog påstå att Anna-Karin Hatt på denna punkt är mer modern
            än utbildningsministern. Vi behöver en nationell strategi. Jag
            tycker att det skulle vara bra och klädsamt om Jan Björklund svarade
            ja på min fråga.
          </note>
          <note type="speaker">
            Anf. 67 Utbildningsminister JAN BJÖRKLUND (FP):
          </note>
          <note>
            Fru talman! Den överlägset bästa strategin för att få någonting
            att hända i skolan är att det står i läroplanen. Det är den som
            lärarna läser.
          </note>
          <note>
            Det finns mängder av papper som skrivs av olika aktörer i övrigt
            och som skickas ut, även av olika myndigheter och regeringen.
            Men det tyngsta dokumentet är läroplanen. Det är där som det ska
            stå, och det gör det i den nya läroplanen, väsentligt tydligare
            än i den gamla läroplanen som gällde under den förra regeringens
            tid.
          </note>
          <note>
            Vi är alltså helt överens i regeringen om att IT i skolan är
            viktigt. Det ska in i de centrala styrdokumenten, och där finns
            en IT-strategi. Men att det skulle tas fram ett särskilt dokument
            om just detta ser jag inte något behov av, utan det är läroplanen
            som gäller. Det är den som styr skolans verksamhet, och det är
            där som det ska stå.
          </note>
          <note>
            Parbogarantin
          </note>
          <note type="speaker">
            Anf. 68 LENA HALLENGREN (S):
          </note>
          <note>
            Fru talman! Sverige är ett land där livslängden ökar. Människor
            lever allt längre, och det gäller både män och kvinnor. Det ska
            vi naturligtvis glädjas åt. Allt fler får förhoppningsvis uppleva
            många friska år som pensionärer. Men för att man ska se positivt
            på alla dessa år gäller det att man också ser på den tid när man
            kanske behöver vård och omsorg på ett tryggt sätt.
          </note>
          <note>
            En fråga som bekymrar många äldre är just: Vad händer när jag
            blir gammal och behöver så mycket vård och omsorg att det är ett
            särskilt boende som gäller? Vad händer med min make, maka eller
            sambo som jag har levt med kortare eller längre tid? Får han eller
            hon flytta med?
          </note>
          <note>
            Detta är en fråga som handlar om den så kallade parbogarantin
            som har diskuterats under lång tid. Många kommuner beskriver att
            den fungerar. Även om de inte har någon garanti är det ändå praxis.
          </note>
          <note>
            Jag vill ändå ställa följande fråga till Maria Larsson: Vad är
            parbogarantin? Detta var en fråga som diskuterades innan den nuvarande
            regeringen tillträdde och innan Maria Larsson tillträdde som statsråd.
            Men vad är parbogarantin efter fyra och ett halvt år?
          </note>
          <note type="speaker">
            Anf. 69 Statsrådet MARIA LARSSON (KD):
          </note>
          <note>
            Fru talman! Jag tackar för frågan. Visst är det en fantastisk
            välfärdsutveckling att man beräknar att vartannat barn som föds
            i år ska bli mer än 100 år. Det är verkligen glädjande.
          </note>
          <note>
            Det är också viktigt att man får inflytande och makt över sin
            egen tillvaro när man blir gammal. Jag ser det som ett stort problem
            att alla kommuner inte har kunnat tillhandahålla möjligheten för
            ett par som kanske har levt länge tillsammans att fortsätta bo
            tillsammans även om dessa personer har olika vårdbehov. Därför
            är detta en fråga som vi nu jobbar mycket aktivt med på departementet,
            och vi kommer att leverera förslag till lösningar på denna fråga.
          </note>
          <note>
            Lena Hallengren kan vara mycket trygg med att detta inte är en
            bortglömd fråga som ligger i någon byrålåda. Det pågår ett mycket
            aktivt arbete just nu.
          </note>
          <note type="speaker">
            Anf. 70 LENA HALLENGREN (S):
          </note>
          <note>
            Fru talman! Det är annars lätt att tro att det är en bortglömd
            fråga. Med anledning av den nationella utvecklingsplanen för vård
            och omsorg om äldre som den socialdemokratiska regeringen presenterade
            20052006 skrev Kristdemokraterna följande i sin motion: Den så
            kallade parbogaranti som den socialdemokratiska regeringen säger
            sig vilja införa men återigen ska utreda, är i grunden ett riktigt
            krav. Men att en större utredning ska behövas får anses som onödigt.
            Man skriver också att dagens situation är helt orimlig och måste
            förändras.
          </note>
          <note>
            Fyra och ett halvt år har gått, och fortfarande finns det inga
            konkreta förslag som har presenterats. Om utredningen då var så
            onödig är frågan: Är det fortfarande utredningar som gäller, eller
            när kan vi förvänta oss att riksdagen får någonting att ta ställning
            till som gör att det finns en parbogaranti så att de äldre slipper
            tveka införa framtiden?
          </note>
          <note type="speaker">
            Anf. 71 Statsrådet MARIA LARSSON (KD):
          </note>
          <note>
            Fru talman! Jag känner mig väldigt glad över att Lena Hallengren
            har samma starka engagemang som jag i denna fråga, nämligen att
            äldre ska kunna få makt över sin vardag och få fortsätta leva
            tillsammans förutsatt att båda parter vill.
          </note>
          <note>
            Några kommuner har löst det på egen hand ungefär 45 kommuner.
            Kristdemokraterna har aktivt arbetat på det kommunala planet med
            att se till att man får fram olika garantier för att möjliggöra
            detta. Vi ser att det inte har räckt. Därför måste det också tas
            ett nationellt ansvar i frågan.
          </note>
          <note>
            Som sagt var, det är ett mycket aktivt arbete som pågår just
            nu. Lena Hallengren kommer nog att välkomna förslagen. Det hoppas
            jag verkligen.
          </note>
          <note>
            Frihandelsavtalet med Sydkorea
          </note>
          <note type="speaker">
            Anf. 72 ULRIK NILSSON (M):
          </note>
          <note>
            Fru talman! Jag har en fråga till handelsministern.
          </note>
          <note>
            Snart träder frihandelsavtalet med Sydkorea i kraft. I ljuset
            av uttalanden nyligen där du, Ewa Björling, kritiserade Norge
            för höga tullar och handelshinder skulle man kunna ställa frågan
            ungefär så här: Hur mycket kommer avtalet med Sydkorea att underlätta
            handeln jämfört med situationen med Norge i dag? Norge är faktiskt
            en av våra allra viktigaste handelspartner.
          </note>
          <note type="speaker">
            Anf. 73 Statsrådet EWA BJÖRLING (M):
          </note>
          <note>
            Fru talman! Jag tackar frågeställaren för frågan.
          </note>
          <note>
            Jag brukar säga att vi efter den 1 juli i år kommer att ha ett
            frihandelsavtal med Sydkorea som gör att det blir lättare att
            handla med ett land långt bort på andra sidan jorden än med vårt
            närmaste grannland till vilket vi kan gå över gränsen. Det är
            ganska fascinerande.
          </note>
          <note>
            Vi har tullar som är uppemot 125 procent på vissa produkter till
            Norge kött, mjölk och ägg. I vissa delar omöjliggör det handel
            med Norge.
          </note>
          <note>
            Ett frihandelsavtal med Sydkorea skulle rent generellt, har man
            räknat på, kunna öka vår handel med dem med 80 procent, så där
            finns en fantastisk potential. Då ska man veta att Sydkorea är
            ett land som vi redan i dag handlar mycket med.
          </note>
          <note type="speaker">
            Anf. 74 ULRIK NILSSON (M):
          </note>
          <note>
            Fru talman! Jag vill tacka handelsministern för svaret. Problemet
            är egentligen inte avtalet med Sydkorea jag tror att alla här
            i kammaren är frihandelsvänner. Frågan är vad vi egentligen kan
            göra för att det också ska bli enklare att handla med våra nära
            grannländer. Vilka möjligheter att påverka har vi så att vi blir
            lika gynnade när det gäller Norge som vi blir gynnade relativt
            Sydkorea?
          </note>
          <note type="speaker">
            Anf. 75 Statsrådet EWA BJÖRLING (M):
          </note>
          <note>
            Fru talman! Jag tackar återigen frågeställaren för frågan.
          </note>
          <note>
            Naturligtvis handlar det om att vi är aktiva i vårt nordiska
            samarbete. Det handlar också om att vi är aktiva inom EU för att
            riva kvarvarande handelshinder och om att hela tiden se till att
            i de förhandlingar vi har med Norge och som ska ske varje år men
            som tyvärr inte gör det jobba oss framåt till lägre tullar.
          </note>
          <note>
            Självfallet ska vi fortsätta att förhandla andra bilaterala frihandelsavtal
            och inte minst det multilaterala Doharundan där vi verkligen behöver
            gå i mål efter tio års förhandlingar.
          </note>
          <note>
            Det intressanta med Sydkorea är att vi faktiskt bara förhandlat
            det avtalet sedan 2007, och vi blev färdiga under det svenska
            ordförandeskapet 2009. Detta är ett excellent exempel på hur snabbt
            det kan gå när båda parter verkligen ser en vinnvinn-situation.
            Kanske måste vi bli bättre på att tydliggöra det i flera andra
            avtal som EU nu ligger i förhandlingar om.
          </note>
          <note>
            Skolavslutningar i kyrkan
          </note>
          <note type="speaker">
            Anf. 76 JULIA KRONLID (SD):
          </note>
          <note>
            Fru talman! Min fråga går till utbildningsminister Jan Björklund.
            Bakgrunden till frågan är att vi ser hur svenska skolor, en efter
            en, förbjuder och drar in skolavslutningar som av tradition hålls
            i kyrkan. Dess värre har denna trend hållit i sig även när det
            gäller förra årets skolavslutningar. Det har vi i tidningar runt
            om i landet kunnat läsa oss till.
          </note>
          <note>
            Till exempel fick barnen i Kättinge skola förra året för första
            gången på 30 år inte gå till kyrkan på sin skolavslutning. Det
            fortsätter med till exempel Örnaskolan som inte fick fira avslutningen
            i kyrkan. Det finns ytterligare exempel såsom Årjäng, Östhammar,
            Strövelstorp och Östersund där man på grund av politisk korrekthet
            och rädsla för att kränka personer från andra kulturer och religioner
            inte tillåter skolavslutningar i kyrkan.
          </note>
          <note>
            Rektorer har hänvisat till Skolverkets regler som säger att det
            inte får vara religiösa inslag när man har skolavslutning i kyrkan
            detta trots att de här inslagen mest har med kultur och tradition
            att göra och att det blivit få reaktioner.
          </note>
          <note>
            Jan Björklund har själv sagt att han ser skolavslutningar i kyrkan
            som en viktig del av vårt kulturarv, och han tycker att det är
            galenskap att förbjuda dessa.
          </note>
          <note>
            Min fråga till statsrådet Jan Björklund är därför vad han tänker
            göra för att förhindra ett regelverk som förhindrar svensk tradition
            och vad han gör för att försäkra sig om att svensk kultur och
            svenska traditioner kan upprätthållas i Sverige.
          </note>
          <note type="speaker">
            Anf. 77 Utbildningsminister JAN BJÖRKLUND (FP):
          </note>
          <note>
            Fru talman! Jag antar att det handlar om skolavslutningar i kyrkan.
            De vidare kulturpolitiska resonemangen tror jag inte att talarminuten
            här medger.
          </note>
          <note>
            Jag anser att man ska ha skolavslutning i kyrkan, om man vill
            ha det och på orter där man under lång tid haft det. Ofta är det
            så att traditioner går generationer tillbaka.
          </note>
          <note>
            Om man vill fortsätta att ha skolavslutning i kyrkan ska man
            alltså ha det. Det finns inga regelverk som förhindrar det. Jag
            antar att det ligger i frågan att invandrare som kommer hit är
            kritiska och har andra religioner i bagaget, så att säga.
          </note>
          <note>
            Min uppfattning är att det oftast är ateistiska svenskar som
            driver fram de här förändringarna. Invandrare som kommer till
            Sverige är ofta förvånade över att vi är så dåliga på att fira
            våra traditioner i Sverige; det är min erfarenhet.
          </note>
          <note>
            Å andra sidan finns det inget tvång att vara i kyrkan. Rektor,
            skolledning och föräldraföreningar måste naturligtvis tillsammans
            bestämma hur man vill ha sina traditioner. Jag ser gärna att man
            om man tidigare haft avslutningar i kyrkan och vill ha det så
            ska ha det också i fortsättningen.
          </note>
          <note type="speaker">
            Anf. 78 JULIA KRONLID (SD):
          </note>
          <note>
            Fru talman! Jag håller med om att det inte i första hand handlar
            om krav från invandrare utan att det handlar om ateistiska svenskars
            anpassning det var det jag sedan tänkte säga. Då borde det här
            inte vara något större problem.
          </note>
          <note>
            Enligt Skolverkets regelverk ska det inte förekomma religiösa
            inslag om avslutningen är i kyrkan. Det blir då problem. Efter
            vad jag hört finns det präster som reagerat och som sagt: Ska
            jag inte få be en bön i min egen kyrka? Det är sådant som en del
            rektorer är rädda för att bryta mot. Därför har man dragit ned
            på skolavslutningarna. Vi ser alltså att sådant här händer annars
            hade det ju inte varit ett problem.
          </note>
          <note>
            Min fråga till Jan Björklund är hur man ska lösa det här. Ser
            han inte att det är ett problem att svenska elever känner sig
            kränkta av att inte få fortsätta med sina traditioner?
          </note>
          <note type="speaker">
            Anf. 79 Utbildningsminister JAN BJÖRKLUND (FP):
          </note>
          <note>
            Fru talman! Det är sagt att man ska få vara i kyrkan. Gång på
            gång har jag sagt att jag absolut inte tycker att man ska bryta
            den traditionen eftersom det här är en del av vårt kulturarv.
          </note>
          <note>
            Med detta sagt vill jag ändå säga att det finns något slags gräns
            för vad man kan göra under en sådan här minnesstund. En del elever
            har andra religioner, och en del föräldrar vill inte ha en alltför
            religiös inramning av det hela. Till exempel tycker jag att det
            vore helt fel att under denna stund ha något slags förkunnelse
            eller avkräva något slags bekännelse av eleverna. Det är inte
            rimligt i en obligatorisk skola.
          </note>
          <note>
            Att prästen till exempel på en avslutning inför julen medverkar
            och berättar varför man firar jul utifrån bibliskt perspektiv
            kan också ses som en del i religionsundervisningen. En mängd skolor
            gör så, och det finns inget fel i det. Att använda kyrkorummet
            som man av tradition har använt är också helt okej, tycker jag.
            Däremot kan man naturligtvis inte avkräva eleverna något slags
            trosbekännelse. Det går inte; det finns en gräns.
          </note>
          <note>
            Jag tror att debatten håller på att lägga sig och uppfattar att
            den här traditionen trots allt fortlever.
          </note>
          <note>
            Statligt ägande av banker
          </note>
          <note type="speaker">
            Anf. 80 FINN BENGTSSON (M):
          </note>
          <note>
            Fru talman! Jag har en fråga till finansmarknadsminister Peter
            Norman.
          </note>
          <note>
            Det fanns en tid, inte alltför avlägsen tyvärr, då socialister
            i det här landet skanderade om att exempelvis alla banker i Sverige
            borde förstatligas. Alliansregeringen däremot är tydlig i sitt
            uttalande om statligt ägande: Staten bör i princip inte verka
            på kommersiella marknader med fungerande konkurrens såvida inte
            bolaget har ett särskilt samhällsuppdrag som är svårt att klara
            av på annat sätt.
          </note>
          <note>
            Min fråga är om finansmarknadsministern med några enkla ord skulle
            kunna förklara för denna kammare, och för den delen för svenska
            folket, varför statligt ägande därför inte är eftersträvansvärt.
          </note>
          <note type="speaker">
            Anf. 81 Statsrådet PETER NORMAN (M):
          </note>
          <note>
            Fru talman! Jag tackar frågeställaren för frågan.
          </note>
          <note>
            Staten har ägande i Nordea, och staten äger SBAB. Ägandet i Nordea
            minskades med 20 miljarder kronor för ett antal veckor sedan,
            och ägandet är en rest från finanskrisen. SBAB äger dock staten
            till 100 procent, och SBAB verkar i huvudsak på svensk bolånemarknad.
          </note>
          <note>
            Min uppfattning är att svensk bolånemarknad fungerar väl. Tittar
            man i en dagstidning kan man läsa om ungefär 15 bankers räntesatser
            för bolån. Om man ringer ett antal till, både i Sverige och utomlands,
            kan man nog komma upp i 2530 institut som ger den typen av tjänster.
          </note>
          <note>
            Därmed fungerar marknaden väl. Jag ser ingen anledning till att
            SBAB bör verka på den här marknaden. Kanske är det så att det
            var problem med konkurrensen för ett tiotal år sedan, men nu är
            vi långt ifrån den situationen.
          </note>
          <note>
            Jag beklagar att oppositionen satt käppar i hjulet för oss när
            det gäller att försöka sälja SBAB.
          </note>
          <note type="speaker">
            Anf. 82 FINN BENGTSSON (M):
          </note>
          <note>
            Fru talman! Jag tackar för det uttömmande svaret på så kort talartid
            och delar helt den gjorda bedömningen.
          </note>
          <note>
            Staten är med sina 57 hel- och delägda företag faktiskt Sveriges
            största företagsägare. Om vi ansluter oss till att det som jag
            nyss nämnde som regeringens ingång är en sund princip hade regeringen
            och ytterst finansmarknadsministern tidigare ett större bemyndigande
            från denna riksdag att just se över de företag som staten kanske
            inte till fullo eller inte alls ska äga.
          </note>
          <note>
            Min fråga till finansmarknadsministern är hur han ser på den
            plötsligt ändrade inriktningen som riksdagen slagit sig in på
            med en ohelig allians, utifrån olika utgångspunkter, som förhindrar
            att en sund princip för statligt ägande ifrågasätts. Hur kommenterar
            finansmarknadsministern det läge som uppstått?
          </note>
          <note type="speaker">
            Anf. 83 Statsrådet PETER NORMAN (M):
          </note>
          <note>
            Fru talman! Jag tycker att situationen är olycklig. Det är bara
            att acceptera när Socialdemokraterna och Sverigedemokraterna går
            i armkrok. Tillsammans med sina kamrater blir de större än regeringspartierna
            i riksdagen.
          </note>
          <note>
            Ambitionen i valmanifestet var att sälja bolag för ett värde
            av 100 miljarder kronor. Det är en stor andel av företagsgruppens
            värde, som uppgår till 620630 miljarder kronor. Då talar vi om
            Telia Sonera, Nordea och SBAB i första hand. Jag delar frågeställarens
            uppfattning att det finns andra bolag i bolagsgruppen som man
            också kan tänka sig för en utförsäljning, men det får vänta till
            en annan mandatperiod och en annan majoritet i riksdagen.
          </note>
          <note>
            Vi har möjlighet att fortsätta vår försäljning i Nordea. Det
            ska övervägas noga. Jag kan ytterligt beklaga att det inte lyckades
            med SBAB. Min uppfattning är att SBAB under finanskrisens upprinnelse
            var aggressiv och på ett mycket påtagligt sätt bidrog till att
            vi hamnade i den situation vi hamnade. Det är hemskt att en statlig
            aktör ska agera på det viset.
          </note>
          <note type="speaker">
            Anf. 84 TREDJE VICE TALMANNEN:
          </note>
          <note>
            Med detta är dagens frågestund avslutad. Jag ber att få tacka
            närvarande statsråd för medverkan i frågestunden.
          </note>
          <note>
            8 § Bordläggning
          </note>
          <note>
            Anmäldes och bordlades
          </note>
          <note>
            9 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 5 maj
          </note>
          <note>
            Wiwi-Anne Johansson
          </note>
          <note>
            Maria Stenberg
          </note>
          <note>
            Isak From
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 10 maj.
          </note>
          <note>
            10 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 5 maj
          </note>
          <note>
            Lars Mejern Larsson
          </note>
          <note>
            Ulla Andersson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 10 maj.
          </note>
          <note>
            11 § Kammaren åtskildes kl. 15.01.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
