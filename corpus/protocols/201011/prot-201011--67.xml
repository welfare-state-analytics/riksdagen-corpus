<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201011</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--67</head>
          <docDate when="2011-03-04">2011-03-04</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2010/11:67
          </note>
          <note>
            Fredagen den 4 mars
          </note>
          <note>
            Kl. 09:00 - 10:24
          </note>
          <note>
            1 § Ledighet
          </note>
          <note>
            Förste vice talmannen meddelade att Marta Obminska (M) ansökt
            om ledighet under tiden den 7 juni31 augusti.
          </note>
          <note>
            Kammaren biföll denna ansökan.
          </note>
          <note>
            Förste vice talmannen anmälde att Hannes Beckman (M) skulle tjänstgöra
            som ersättare för Marta Obminska.
          </note>
          <note>
            2 § Anmälan om ordförande i civilutskottet
          </note>
          <note>
            Förste vice talmannen anmälde att Carina Ohlsson (S) valts till
            ordförande i civilutskottet under tiden den 3 mars1 augusti under
            Maryam Yazdanfars ledighet.
          </note>
          <note>
            3 § Anmälan om inkommen faktapromemoria om förslag från Europeiska
            kommissionen
          </note>
          <note>
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2011)32
          </note>
          <note>
            4 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2010/11:242
          </note>
          <note>
            Interpellation 2010/11:242 Tillsyn av HVB-hem och andra boenden
            för barn och unga
          </note>
          <note>
            Interpellationen kommer att besvaras den 29 mars 2011.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Marianne Jenryd
          </note>
          <note>
            5 § Svar på interpellation 2010/11:207 om Dalhalla
          </note>
          <note type="speaker">
            Anf. 1 Kultur- och idrottsminister LENA ADELSOHN LILJEROTH (M):
          </note>
          <note>
            Fru talman! Roza Güclü Hedin har frågat mig om jag är beredd
            att verka för att Kungliga Operan tillfälligt förlägger sin produktion
            till Dalhalla.
          </note>
          <note>
            Jag vill inledningsvis göra tydligt att det särskilda regeringsuppdrag
            till Kungliga Operan som Roza Güclü Hedin hänvisar till gäller
            Operans nationalscensuppdrag där jämförelser bör göras med övriga
            nationalscener i våra nordiska grannländer. Operan ska också i
            samarbete med övriga opera- och balettinstitutioner i landet analysera
            förutsättningarna och föreslå nya former för samverkan. Resultatet
            av detta uppdrag ska redovisas till Kulturdepartementet senast
            den 1 april 2011. Uppdraget ska ses i ljuset av att Kungliga Operan
            är Sveriges nationalscen för operakonst och balett med ett komplext
            uppdrag att förvalta ett nationellt kulturarv och att utveckla
            den nyskapande kulturen.
          </note>
          <note>
            För att belysa och analysera operakonstens utveckling och möjligheter
            genomförde Kulturdepartementet under 2008 och 2009 en seminarieserie
            med nordiska utblickar. Av dessa framgick bland annat att Sverige
            har stora möjligheter att utveckla och förnya operakonsten genom
            de samlade resurser som finns nationellt, regionalt och lokalt
            om formerna för samverkan mellan institutionerna förbättras. Goda
            förutsättningar finns också när det gäller att förbättra utbudet
            av och tillgången till opera- och balettföreställningar i stora
            delar av landet.
          </note>
          <note>
            Men, fru talman, vilka samarbetspartner som Operan väljer att
            arbeta med är inte en fråga för regeringen utan ska avgöras av
            Operans ledning och styrelse.
          </note>
          <note type="speaker">
            Anf. 2 ROZA GÜCLÜ HEDIN (S):
          </note>
          <note>
            Fru talman! Jag tackar ministern för svaret. Jag kan konstatera
            att intresset för kreativa idéer och spridning av kultur tyvärr
            saknas.
          </note>
          <note>
            Låt mig börja med att prata lite grann om Dalhalla. Det är en
            fantastisk plats belägen i Rättvik i Dalarna. Det är en unik arena.
            Det är från början ett kalkbrott, och idén om att skapa en utomhusarena
            kom till redan på 90-talet. Man bedömde att läget var idealiskt.
            Det ligger långt bort från all bebyggelse och störande moment.
            Utformningen är unik. Den bidrar till att ljudet förstärks så
            att man kan ha föreställningar där utan att använda förstärkningar
            i form av högtalare och mikrofon.
          </note>
          <note>
            Genom Dalhalla har även Sverige fått en förnämlig utomhusarena.
            Den är en av de fyra utomhusarenorna i Norden. Den är väldigt
            fascinerande. Människor väljer att ta sig till Dalhalla och sitta
            där trots att man inte kan garantera sol och regnfria dagar. Man
            sitter i ur och skur på grund av att det är en så fantastisk upplevelse.
            Förutom opera erbjuder man en mängd andra musikaliska upplevelser.
            Den är väldigt erkänd och omnämnd i många sammanhang just på grund
            sin moderna och unika utformning. Den är känd för sin dramatik
            och för den spänning som uppstår.
          </note>
          <note>
            Man kan höra på mig att vi som är från Dalarna är väldigt stolta
            över Dalhalla. Dalarna är Sveriges fjärde största turistlän. Vi
            har en bra sammansättning av upplevelser vinter som sommar.
          </note>
          <note>
            Det är intressant och kul att bland annat IT- och regionminister
            Anna-Karin Hatt var i Gävle i förra veckan och talade mycket varmt
            om vår region och dess förutsättningar och potential. Jag hoppas
            att även kulturministern delar hennes entusiasm för Dalarna.
          </note>
          <note>
            Min fråga till kulturministern var om ministern är beredd att
            verka för att Kungliga Operan ska förlägga sin produktion till
            Dalhalla under den renovering som planeras 2012. Jag tycker att
            det är en bra fråga. Den bottnar i tanken att sprida kulturen
            i hela landet.
          </note>
          <note>
            Ministern svarar genom att säga att det finns ett uppdrag. Så
            pass långt är vi överens. Men hon svarar också att hon inte kan
            påverka vilka de ska samarbeta med. Jag tycker att det tyder på
            att ministern själv inte tänker verka för att operakonsten sprids
            vidare och inte är beredd att tänka nytt utanför den här stora
            staden.
          </note>
          <note>
            Jag vet att Kungliga Operan har ett uppdrag. De ska se över möjligheterna
            att hitta spelplatser runt om i landet. I sina strategiska planer
            har de även ett uppdrag att se om de kan hitta en lämplig sommararena.
            Jag vet att det även försiggår diskussioner mellan Operan och
            Dalhallas styrelse redan i dag. Jag tycker att detta borde ligga
            i regeringens intresse, och jag tycker att ministern bör visa
            ett större intresse utifrån det nationella och regionala perspektiv
            som hon själv också tar upp i svaret.
          </note>
          <note>
            Mina argument för Dalhalla är att Dalhalla har potential att
            vara ett nytt och modernt alternativ. Dessutom är det, som jag
            tidigare sade, en möjlighet för hela Dalarna att växa. Det är
            viktigt för vår region och för tillväxten. Det ger ett mervärde
            för hela regionen. Det skapar arbetstillfällen. Såvitt jag vet
            brukar Alliansen stå för arbetslinjen, och jag hoppas att även
            kulturministern står för den. Mitt parti gör det i alla fall.
          </note>
          <note>
            Därför vill jag ställa frågan en gång till och hoppas på ett
            mer konkret svar. Är ministern beredd att stötta och möjliggöra
            att Kungliga Operan förlägger sin produktion till Dalhalla under
            renoveringen 2012?
          </note>
          <note type="speaker">
            Anf. 3 GUNNAR ANDRÉN (FP):
          </note>
          <note>
            Fru talman! Det är alltid ett nöje att debattera och diskutera
            operafrågor i riksdagen. Tack vare socialdemokratiska initiativ
            från Börje Vestlund och genom dagens interpellation har vi fått
            ytterligare möjligheter till detta. Det välkomnar jag. Det är
            en intressant kulturform som säkert kommer att finna spridning
            framöver.
          </note>
          <note>
            Jag tycker att regeringen är väldigt duktig, men jag är tacksam
            för att den inte säger till Birgitta Svendén på Sveriges nationalscen,
            Kungliga Operan, var den ska förlägga sina produktioner. Det finns
            andra krafter som är bättre på det, nämligen Operastyrelsen. Jag
            tror att det är angeläget att klara ut att de institutioner vi
            har, kulturella eller andra, själva måste få bestämma över vad
            de ska göra inom ramen för de anslag som de har.
          </note>
          <note>
            Om regeringen skulle göra det som interpellanten vill skulle
            statsrådet kunna dirigera viss produktion till Göteborg, Malmö,
            Folkoperan, Drottningholm, Norrlandsoperan och kanske till och
            med till Opera på Skäret. Jag tror inte att det i längden skulle
            gynna denna konstart.
          </note>
          <note>
            Däremot tror jag på en annan sak som vi har diskuterat tidigare.
            Det handlar om möjligheten att sprida denna och andra konstarter
            till andra orter än just Stockholm via ny teknik. Det finns en
            stor tyngdpunkt i Stockholm genom att många av nationalscenerna
            ligger där. Nu har vi möjligheter att till exempel titta på föreställningar
            från Metropolitan och andra inte så centralt belägna produktionscentrum
            via digitalisering. Detta är en möjlighet för Dalhalla, Kungliga
            Operan, Norrlandsoperan med flera att verkligen ge spridning åt
            denna konstart och många andra konstarter. Detta är en intressant
            utveckling av den nya tekniken. Det ger en möjlighet att sprida
            detta så att fina produktioner i Dalhalla inte bara kan ses i
            Dalhalla utan även i Ystad och Haparanda. Jag ser fram emot den
            utvecklingen, men jag är mycket nöjd med att statsrådet inte vill
            lägga sig i Birgitta Svendéns göranden och låtanden.
          </note>
          <note type="speaker">
            Anf. 4 Kultur- och idrottsminister LENA ADELSOHN LILJEROTH (M):
          </note>
          <note>
            Fru talman! Jag ska börja med att välkomna Gunnar Andrén i diskussionen.
            Vi har tidigare haft interpellationsdebatter som gällt såväl eventuella
            nya operahus som teknik och mycket annat. Jag instämmer i det
            som Gunnar Andrén säger, att det inte är min uppgift att tala
            om för Operan vilken repertoar de ska ha och var i landet de möjligen
            ska framföra sina turnéer. Man kan hamna i konstitutionsutskottet
            för mindre ingrepp än så.
          </note>
          <note>
            Det framgår tydligt i regleringsbrevet att man ska samverka.
            När vi 2008 och 2009 hade de seminarier med Kungliga Operan som
            jag nämnde i mitt första inlägg och samlade företrädare för operahus
            i hela Sverige var det tydligt dels att vi har mycket opera, att
            det finns ett stort engagemang för opera, dels att många av dessa
            institutioner egentligen aldrig hade träffats tidigare vid ett
            och samma tillfälle. Det var mycket intressant. Det uppdrag som
            nationalscenen nu har fått är att undersöka hur man bättre kan
            samverka för att kunna nå en större publik.
          </note>
          <note>
            Roza Güclü Hedin sade inledningsvis i sitt första inlägg att
            det saknades kreativa idéer på opera, och jag vill gärna ha det
            konkretiserat. Vad menar Roza Güclü Hedin med att det saknas idéer?
            Det är nämligen inte riktigt den uppfattning som vi har. Vi har
            dessutom en nybildad myndighet, Musikverket, som förra veckan
            fick en mycket uppskattad chef i Stina Westerberg. Det kan man
            säga innebär en nytändning och en möjlighet för musiken att utvecklas
            i Sverige.
          </note>
          <note>
            Vidare talar Roza Güclü Hedin om arbetslinjen, om möjligheterna
            för kulturen att bidra till den regionala utvecklingen. I den
            debatten välkomnar jag Roza Güclü Hedin och Socialdemokraterna,
            för så har det inte låtit tidigare. Om nu även Socialdemokraterna,
            inte bara i Dalarna utan i hela landet, kan se kulturens potential
            både för kulturen i sig och för turismen, utvecklingen av nya
            företag, besöksnäringen i stort, är jag mer än glad för det. Det
            var en välkommen ingång i den debatten.
          </note>
          <note>
            När det gäller vad man får och inte får göra kan jag bara upprepa
            det jag sade inledningsvis, nämligen att det är en styrelsefråga.
            Vi har en kompetent styrelse för Operan. Det är de som avgör hur
            Operan ska verka, var den ska verka och också var den ska förlägga
            sina produktioner under den tid Operan har sommarstängt och även
            ska genomgå de nödvändiga renoveringar som nu väntar.
          </note>
          <note type="speaker">
            Anf. 5 ROZA GÜCLÜ HEDIN (S):
          </note>
          <note>
            Fru talman! Så roligt att den här frågan även engagerar folkpartister!
            Det välkomnar jag.
          </note>
          <note>
            I budgetpropositionen för utgiftsområde 17 står att de centrala
            uppgifterna för kulturpolitiken är att stödja konstnärligt skapande
            i alla former, att bevara och utveckla kulturarvet samt att medverka
            till att alla människor ska få goda förutsättningar att ta del
            av kulturlivet och få möjligheter till kulturutövande.
          </note>
          <note>
            Jag ska inte vara orättvis och säga att Dalhalla inte stöttas,
            för det gör det. Kulturdepartementet stöder Dalhalla med ca 1
            miljon kronor årligen vad gäller just operaverksamheten. Det tillsammans
            med andra finansiärer medverkar till att Dalhalla kan erbjuda
            besökaren en bra operaupplevelse. Men Dalhalla vill och behöver
            mer. De vill utvecklas. De vill tänja gränserna. De vill erbjuda
            besökarna fler unika och spännande upplevelser. Som så mycket
            annat handlar det om budgeten. Den budget de har i dag ger inte
            de rätta förutsättningarna för att kunna erbjuda fullskaliga upplevelser
            med scen- och ljudkonst.
          </note>
          <note>
            Jag vill återkomma till det skriftliga svar som ministern gett
            mig där hon menar att regeringen inte kan gå in och bestämma över
            var Kungliga Operan ska förlägga sina produktioner. Det håller
            jag med om, absolut, men det finns ett uppdrag, och det är där
            jag tycker att regeringen måste visa på de kreativa idéerna och
            lösningarna. Det uppdraget, det regleringsbrevet, förfogar ministern
            över. Hon har möjlighet att ändra på det.
          </note>
          <note>
            Kungliga Operan är Sveriges nationalscen och finansieras med
            statliga medel. Precis som ministern säger är det upp till Kungliga
            Operan och dess ledning att bestämma var de ska vara. Och det
            har de nu börjat göra. De har inlett samtal med Dalhallas styrelse.
            De är mycket positiva till förläggningen i Dalhalla. De har gästspelat
            där tidigare men har då inte haft möjlighet att erbjuda mer än
            enstaka artister, aldrig någon hel opera. Det är just det som
            kräver ett större kapital.
          </note>
          <note>
            Nu vill Kungliga Operan göra en normalstor produktion i Dalhalla,
            men det kräver en ekonomisk förstärkning. Det är inte jag utan
            Kungliga Operan som säger detta. Därför kräver den framtida diskussionen
            om förläggning en ordentlig framstöt av kulturministern och Kulturdepartementet.
          </note>
          <note>
            Jag efterlyser, återigen, ett större intresse från kulturministerns
            sida. Ministerns allianskolleger har bland annat i en debattartikel
            i Dagens Nyheter den 4 januari belyst frågan om operakonsten.
            De delar min uppfattning att Dalhalla står för nytänkande, det
            kreativa, när det gäller operakonsten. Andra representanter för
            Folkpartiet har talat varmt om Dalhalla och säger att det bör
            vara en riksangelägenhet där staten säkrar dess framtida finansiering.
          </note>
          <note>
            Det är inte rätt att dra sig tillbaka och gömma sig bakom fina
            skrivelser om att alla människor ska få goda förutsättningar att
            ta del av kulturlivet samtidigt som man inte är beredd att kommunicera
            en viljeyttring. Det är viktigt att man gör praktik av de fina
            orden i skrift.
          </note>
          <note type="speaker">
            Anf. 6 Kultur- och idrottsminister LENA ADELSOHN LILJEROTH (M):
          </note>
          <note>
            Fru talman! Vi kanske ska vänta in det uppdrag som nationalscenen
            nu trots allt har fått och som ska redovisas om mindre än en månad.
            I detta ligger mycket av det som Roza Güclü Hedin efterfrågar,
            nämligen hur Stockholmsoperan, som den nationalscen den är, bättre
            kan samverka med de operahus som finns runt om i landet.
          </note>
          <note>
            Jag hör att Roza Güclü Hedin återigen anser att jag ska gå in
            och tala om för styrelsen att de ska ge ett särskilt uppdrag till
            att verka med Dalhalla. Det kan jag inte göra, det bör jag inte
            göra och det ska jag inte göra, lika lite som jag ska peka ut
            operan i Ystad, Opera på Skäret, Värmlandsoperan, Göteborgsoperan,
            Malmöoperan, Norrlandsoperan eller någon annan opera. Uppdraget
            som nationalscen innebär att samverka med fler och fråga sig hur
            man kan göra det. Det är också det uppdrag som nationalscenen
            har fått.
          </note>
          <note>
            Jag har fullt förtroende för att Birgitta Svendén som chef Operan,
            liksom styrelsen, kommer att ta detta uppdrag och är glad att
            man nu har en fungerande dialog mellan de olika operahusen inte
            bara i Sverige utan också utomlands mer än man kanske haft tidigare.
          </note>
          <note>
            Dalhalla är absolut någonting att vara stolt över, och det är
            man också. Det har sin publik, men det är en sommarscen med de
            begränsningar det innebär. Staten stöder det, inte via Kulturdepartementet
            men via Kulturrådet, med 1 miljon om året. Dalhalla vill mer,
            sades det. Ja, det är väl alldeles utmärkt att Dalhalla vill mer.
            Jag är glad att det är många operahus i Sverige som vill mer,
            men det är inte givet att det automatiskt innebär ett större statligt
            anslag. Det gör det inte. Däremot vill man från Dalarnas liksom
            från övriga regioners sida ha ett större inflytande och därmed
            också ansvar för den regionala kulturpolitiken.
          </note>
          <note>
            Jag vet inte hur långt man i just Dalarna kommit med arbetet
            att ta fram de regionala kulturplaner som ska finnas om man från
            nästa årsskifte vill gå över i samverkansmodellen, vilket jag
            hoppas. I de fem regioner som nu är med Norrbotten, Gotland, Halland,
            Västra Götaland och Skåne har det gett en otrolig skjuts åt hela
            kulturdebatten. Många är engagerade, inte bara politiker och kulturskapare
            utan också den civila sektorn och de kommunalt aktiva. Det har
            inneburit ett större intresse för kulturen och i många fall även
            omprioriteringar till förmån för kulturen. Välkomna in i den diskussionen!
          </note>
          <note type="speaker">
            Anf. 7 ROZA GÜCLÜ HEDIN (S):
          </note>
          <note>
            Fru talman! Jag förstår att kulturministern naturligtvis inte
            kan gå in och säga hur man ska göra. Det vore som sagt ett ärende
            för konstitutionsutskottet. Däremot tror jag att det ligger i
            kulturministerns möjligheter att ge förutsättningar. Det handlar
            om ekonomiska förutsättningar och gäller allmänt, alla operor.
          </note>
          <note>
            Just Dalhalla är så pass viktigt eftersom det dessutom är Sveriges
            enda utomhusarena. Det finns fyra andra i Norden, och de får betydligt
            mer ekonomiskt stöd från sina länders regeringar än vad Dalhalla
            får. Det är där skillnaden ligger.
          </note>
          <note>
            Det är viktigt att kulturen lever upp i hela landet och att man
            inte koncentrerar sig enbart på de större städerna och de redan
            etablerade arenorna. Det är viktigt att man vågar ta till sig
            modet och faktiskt vidga sina vyer. Det är allas ansvar att hela
            Sverige lever upp. Det är ert ansvar, och det är Socialdemokraternas
            ansvar. Det är vi överens om. Vi kommer att finnas med i de här
            diskussionerna framöver också.
          </note>
          <note>
            Kultur är väldigt viktigt, och det uppfattas olika beroende på
            vem man frågar. I Dalarna vet dalkullor, dalmasar och resten av
            världen som har varit på Dalhalla vilken enorm kapacitet Dalhalla
            har. Vi vill dela med oss. Vi vill att övriga ska få uppleva denna
            enorma plats, denna unika arena. Jag hoppas därför att denna debatt
            kommer att bidra till att kulturministern tar nya tag och att
            hon, när rapporten kommer i april, ser över de ekonomiska förutsättningarna
            för Dalhalla och Sveriges utomhusarena.
          </note>
          <note>
            Vi får inte glömma bort att Dalarna är Sveriges fjärde största
            turistlän. Det är Sveriges tredje största exportlän, och Dalarna
            bidrar till Sveriges tillväxt.
          </note>
          <note>
            Jag vill tacka kulturministern för debatten, och jag avslutar
            än en gång med att fråga: Vad är din viljeyttring?
          </note>
          <note type="speaker">
            Anf. 8 Kultur- och idrottsminister LENA ADELSOHN LILJEROTH (M):
          </note>
          <note>
            Fru talman! Jag är glad över att Roza Güclü Hedin nu har backat
            från sin ståndpunkt att jag ska gå in och tala om för operans
            ledning och styrelse vad de ska göra, bland annat med hänvisning
            till KU. Då kan vi åtminstone släppa den frågan.
          </note>
          <note>
            Vi har många operahus i Sverige. Vi har ett starkt och levande
            intresse för operakonsten. Det är inte bara i storstäderna, som
            Roza Güclü Hedin nämnde, och vi har även en kanske bredare uppslutning
            kring opera- och balettkonsten i Sverige än man har i flera andra
            länder i Norden. Jämförelsen är alltså inte alltid rättvisande.
          </note>
          <note>
            Vi kan också se vad som händer i en del av våra grannländer när
            man nu under den ekonomiska krisen tvingas göra rejäla nedskärningar
            på kulturens område. Vi ser även vad som händer i Köpenhamn, vilket
            är en varning. Där spelar man nu faktiskt mindre opera och balett
            än man gjorde på den tiden man bara hade ett enda hus. Detta säger
            jag apropå den diskussion vi har om operakonstens utveckling här
            hemma.
          </note>
          <note>
            Det som händer på den tekniska sidan och som Gunnar Andrén var
            inne på är också intressant. Det gäller inte bara de utsändningar
            som går till Folkets hus och parker, där vi kan ta in sändningar
            från operahus runt om i världen, utan också tredimensionella utsändningar.
            Jag deltog i en utsändning från Filmhuset, där man kunde se Faust
            från Folkoperan tredimensionellt. Det kommer helt nya möjligheter
            att ta del av opera.
          </note>
          <note>
            Jag vet mycket väl att Dalhalla är uppskattat, inte bara i Dalarna
            utan på många andra håll. Många reser också dit. Senast i morse
            såg jag en stor annons med Malena Ernman som kommer att sjunga
            i Dalhalla i juli. Jag hoppas kunna vara där, och jag hoppas att
            många andra också kommer att kunna vara där.
          </note>
          <note>
            Staten tar ett ansvar för Dalhalla, men det är också viktigt
            att regionen själv gör det.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2010/11:208 om stärkande av den mediala
            mångfalden
          </note>
          <note type="speaker">
            Anf. 9 Kultur- och idrottsminister LENA ADELSOHN LILJEROTH (M):
          </note>
          <note>
            Fru talman! Bo Bernhardsson har frågat mig vad jag anser vara
            möjligt att göra för att stärka massmedial mångfald och möjligheterna
            att bedriva god journalistik i det nya medielandskap som växer
            fram.
          </note>
          <note>
            Målet för statens insatser inom mediepolitiken är att stödja
            yttrandefrihet, mångfald, massmediernas oberoende och tillgänglighet
            samt motverka skadliga inslag i massmedierna. Vi har stärkt yttrandefriheten
            bland annat genom en ny radio- och tv-lag under 2010, som innebär
            bättre förutsättningar för kommersiella medieaktörer genom att
            vi har så liberala och moderna regler som möjligt när det gäller
            annonsmängd och annonsutformning, liksom för produktplacering
            och sponsring. Just nu pågår ett uppföljningsarbete där vi har
            ambitionen att genomföra ytterligare justeringar. Ett annat exempel
            är avskaffandet av vuxencensuren för film.
          </note>
          <note>
            I mediepolitiken utgör också presstödet och radio och tv i allmänhetens
            tjänst centrala inslag.
          </note>
          <note>
            Regeringen ser presstödet som ett instrument för att upprätthålla
            mångfalden på mediemarknaden, vilket i grunden är en demokratisk
            fråga. Radio och tv i allmänhetens tjänst är betydelsefullt för
            att ett allsidigt medieutbud ska komma alla till del.
          </note>
          <note>
            De svenska och internationella medielandskapen är i stark förändring.
            Förändringarna innebär bland annat att förutsättningarna för de
            företag som arbetar med dagstidningsutgivning skiljer sig från
            1970-talets, då grunderna för presstödet utformades. Detta är
            en viktig anledning till att se över stödet. Ett annat skäl är
            att presstödsförordningen är tidsbegränsad till sex år, som en
            följd av Europeiska kommissionens granskning av det svenska presstödet.
          </note>
          <note>
            Det pågår ett arbete i Regeringskansliet med att ta fram direktiv
            till en utredning som ska se över presstödets inverkan på mediemångfalden
            och konkurrensen. Det är för tidigt att säga något i dag om vilka
            förslag kring presstödet som regeringen kan komma att lägga. Jag
            vill dock understryka vikten av att presstödet, liksom alla stödsystem,
            är proportionerligt, öppet och rättvist och att stödet kan försvaras
            från demokratisk synpunkt.
          </note>
          <note>
            Även när det gäller radio och tv i allmänhetens tjänst pågår
            ett arbete med att ta fram utredningsdirektiv. Syftet med den
            kommande utredningen är att ta fram ett underlag inför nästa tillståndsperiod
            för Sveriges Radio, Sveriges Television och Sveriges Utbildningsradio,
            som inleds 2014. Också här är det för tidigt att säga något om
            vad utredningen ska komma fram till.
          </note>
          <note type="speaker">
            Anf. 10 BO BERNHARDSSON (S):
          </note>
          <note>
            Fru talman! Jag ska börja med att tacka för kulturministerns
            svar.
          </note>
          <note>
            Lena Adelsohn Liljeroth säger att det är för tidigt att nu säga
            något om vad som ska hända med presstödet eller med public service.
            Samtidigt ger kulturministern då och då ifrån sig synpunkter på
            både presstödet och public service-verksamheten, så det sägs alltså
            saker ibland. Skälet till den här interpellationen är att det
            har kommit återkommande signaler från regeringen och kulturministern
            som gör att åtminstone jag känner oro inför framtiden när det
            gäller viljan att verkligen stärka mångfalden och förutsättningarna
            för att bedriva bra journalistik.
          </note>
          <note>
            Jag tog för några veckor sedan kanske var det ännu längre tillbaka
            än så del av en intervju med kulturministern i tidningen Riksdag
            &amp; Departement. Det är en av dessa signaler som har gjort mig mer
            orolig än jag var tidigare, och jag var inte helt lugn dessförinnan
            heller. Det finns åtminstone två saker i den intervjun som gör
            mig bekymrad.
          </note>
          <note>
            Det första är den syn på presstödet som kulturministern lägger
            i dagen. Det andra är de diskussioner som förekommer i intervjun
            och på andra håll när det gäller synen på public service-verksamheten
            och hur den bör stramas åt, snävas in och hur resurserna bör begränsas.
          </note>
          <note>
            Det finns egentligen en tredje sak som kommer upp i intervjun
            och som jag inte är säker på att vi hinner behandla i den här
            interpellationsdebatten, nämligen att kulturministern säger att
            det är tveksamt om tidningar som vill minska demokratin ska få
            presstöd. Det är som jag ser det ett sluttande plan om man börjar
            ge Presstödsnämnden i uppdrag att bevaka den typen av frågor.
          </note>
          <note>
            Lena Adelsohn Liljeroth och jag har diskuterat presstödet tidigare
            här i kammaren, bland annat för ett par år sedan. Jag förde då
            fram ståndpunkten att regeringen viker sig för Bonniers, för de
            kommersiella intressena på mediemarknaden och för EU-kommissionen.
            Jag hävdade då, och jag hävdar nu, att EU i hög grad är en dynamisk
            process. Om man så vill kan man kalla det för en maktkamp där
            det gäller att hårt bevaka svenska intressen för att man inte
            ska bli pressad tillbaka från tidigare vunna positioner. Jag pekade
            då på att det var märkligt att samma presstöd som år efter år
            fått grönt ljus nu skulle omprövas i förhållande till regler om
            statsstöd och konkurrensregler.
          </note>
          <note>
            Nu står vi där. Ett av de skäl som Lena Adelsohn Liljeroth åberopar
            är det faktum att vi har lämnat våra positioner. Nu ska presstödet
            omprövas som en följd av att EU-kommissionen kräver det. Det varar
            i sex år, och sedan ska det omprövas. Jag menar att det är ett
            uttryck för onödiga reträtter. Vi hade kunnat hävda våra positioner
            betydligt mer bestämt än vad som gjordes.
          </note>
          <note>
            Sedan är det en annan sak att också jag kan se behovet av att
            se över presstödet just därför att medielandskapet förändras.
            Självfallet är det så. Men det är i grunden en annan diskussion.
            Jag blir rätt bekymrad när jag tar del av kulturministerns uppfattning
            om presstödet.
          </note>
          <note type="speaker">
            Anf. 11 Kultur- och idrottsminister LENA ADELSOHN LILJEROTH (M):
          </note>
          <note>
            Fru talman! Det finns ett antal frågor vi kan ta upp här. I sin
            interpellation skriver Bo Bernhardsson att det handlar om regeringens
            reformiver. Det är nog rätt viktigt att vi tänker över hur vi
            ska förhålla oss från politikernas och riksdagens sida om vi vill
            se till att det finns en mångfald och en stark yttrandefrihet
            och att medierna har goda förutsättningar att verka och att göra
            det med konkurrensneutralitet. Denna reformiver skulle jag vilja
            säga är betydelsefull.
          </note>
          <note>
            Jag hörde Bo Bernhardsson uttala sin oro över synen på presstödet.
            Jag kan däremot inte riktigt förstå denna oro. Vi har nu ett presstöd
            som accepterades av EU-kommissionen så sent som i somras, 2010.
            Det gäller för sex år framåt. Jag skulle vilja säga att det är
            resultatet av en kampanj och omfattande möten och diskussioner
            under snart fyra års tid. Om vi inte hade gjort någonting hade
            vi förmodligen befunnit oss i en situation där man kraftigt hade
            beskurit presstödet. Det här vet Bo Bernhardsson, även om han
            inte erkänner det i debatten.
          </note>
          <note>
            Jag tycker att det är rimligt att presstödet förändras, vilket
            jag också har gett uttryck för i den artikel som jag tog med mig
            här. Presstödet tillkom för 40 år sedan i ett helt annat medialt
            landskap, och det vore märkligt om det inte kunde förändras.
          </note>
          <note>
            När det gäller sexårsregeln, som Bo Bernhardsson också tog upp,
            vet han lika väl som jag att i denna del var man absolut benhård.
            Den frågan vek man inte från. Samma sak gäller för presstödet,
            som är ett statligt stöd, som för andra former av statliga stöd:
            De ska ses över efter sex år.
          </note>
          <note>
            Jag ska säga något kort om Presstödsnämndens uppgift. Vi ska
            värna mångfald på många sätt, men det finns också ett intresse
            av att stödja demokratin. Utan att gå in alltför mycket i detalj
            tycker jag att det finns goda skäl för demokratin att visa sina
            muskler och försvara sig. Det är inte givet att alla publikationer
            ska ha ett ekonomiskt stöd från medborgarna i Sverige bara för
            att någon tycker att man vill ge ut en tidning. Det är demokrati,
            mångfald och respekt för människan som vi ska värna.
          </note>
          <note type="speaker">
            Anf. 12 BO BERNHARDSSON (S):
          </note>
          <note>
            Fru talman! Jag tror egentligen inte att vi blir överens på den
            här punkten. Jag är övertygad om att om regeringen skulle ha hävdat
            Sveriges positioner mer bestämt inom det europeiska samarbetet
            hade vi haft ett bättre läge i dag för presstödet. Vi blir inte
            överens på denna punkt. Men jag är helt övertygad om att det är
            så. EU är en dynamisk process. Allt är inte skrivet i sten, utan
            det beror också på vilken politisk vilja man ger uttryck för.
          </note>
          <note>
            Det är klart att jag känner en ganska välgrundad misstänksamhet
            eftersom det inom stora delar av borgerligheten, framför allt
            inom Moderaterna, alltid har funnits en vilja att ta bort presstödet.
            Viljan har varit mer eller mindre stark och beroende på vilka
            samarbetspartner man har haft i regeringsställning. Men detta
            är ett faktum. Jag har alltså rätt goda skäl att vara bekymrad.
          </note>
          <note>
            Kulturministern gör också andra kommentarer i den artikel som
            jag nämnde som lägger en lite konstig syn på presstödet i dagen.
            Lena Adelsohn Liljeroth säger: Det stämmer inte att presstödet
            har räddat alla tidningar ta Arbetet i Malmö, till exempel! Det
            är väl självklart. Det är ingen som går runt och tror att vi har
            ett presstöd som ska rädda alla tidningar. Det vore ganska förfärligt.
            Då skulle alla krafter som bör finnas där vara satta ur spel.
            Presstödet är till för att i någon mån kompensera det underläge
            som en andratidning får på annonsmarknaden. Tidningen Arbetet
            nämndes i artikeln. Där hade vi de sista åren kanske 100 miljoner
            i annonsintäkter medan Sydsvenskan hade 600700 miljoner. Det fanns
            ett presstöd som hjälpligt skulle kompensera för det.
          </note>
          <note>
            Om det vore så att presstödet skulle rädda alla tidningar skulle
            jag också förstå ministern när hon i samma intervju säger att
            presstödet har fått tidningar att slå sig till ro. Men jag tror
            inte det. Jag kan försäkra kulturministern att vi på Arbetet inte
            gick och drog benen efter oss givet den ekonomiska situation vi
            hade. Den berodde på misskötsel och en massa annat och långt ifrån
            på presstödet. Det var förstås ett stöd i kampen för att överleva,
            men vi drog inte benen efter oss.
          </note>
          <note>
            Det är i sådana här exempel som jag tycker att det lyser igenom
            att man i grunden inte har någon grund för det hela. Man säger
            att man vill ha ett presstöd, för det ska stärka mångfalden och
            det är säkert bra. Samtidigt tycker jag någonstans inte att dessa
            åsikter bottnar i vad som kommer fram i andra sammanhang.
          </note>
          <note>
            Jag är övertygad om att det finns skäl att bevaka detta intensivt.
            Det finns goda skäl för att se över presstödet eftersom medielandskapet
            förändras. Så långt är vi överens. Men jag känner mig inte lugn
            när det gäller i vilken riktning framför allt Moderaterna i regeringen
            vill driva utvecklingen.
          </note>
          <note>
            Det gäller även public service-verksamheten. Det finns idéer
            om att man ska smalna av public service. Det är ett bra sätt att
            undergräva public service-verksamhetens möjligheter.
          </note>
          <note type="speaker">
            Anf. 13 Kultur- och idrottsminister LENA ADELSOHN LILJEROTH (M):
          </note>
          <note>
            Fru talman! Bo Bernhardsson och jag har haft liknande debatter
            tidigare. Nu när jag ånyo lyssnar på vad han säger funderar jag
            över en sak. Vi är inte överens, säger Bo Bernhardsson. Men den
            enda fråga jag kan hitta där vi inte riktigt verkar vara överens
            så här långt är sexårsregeln. Bo Bernhardsson hävdar att vi skulle
            ha vikt oss för kommissionen efter att ha drivit frågan under
            lång tid. Jag ska inte säga att den har dragits i långbänk, för
            så har det verkligen inte varit. Det har varit intensiva diskussioner
            och kontakter under nästan fyra års tid. Vi har lyckats flytta
            fram positionerna så långt att vi har fått ett erkännande för
            presstödets betydelse. Vi har också fått möjligheter att ge stöd
            till de två storstadstidningar som kommissionen ville dra ned
            stödet för.
          </note>
          <note>
            Bo Bernhardsson säger nu att det finns goda skäl att se över
            presstödet. Det är precis vad jag också säger i intervjun. Medielandskapet
            förändras så starkt, och det kommer att förändras ännu mer när
            vi om fem och ett halvt år ska ha ett nytt system på plats. Jag
            ser också att det kommer att finnas behov av stöd för att det
            ska finnas medier i någon form. Vi vet inte riktigt i dag om det
            kommer att bli i form av papperstidningar eller av tidningar på
            nätet eller hur man kommer att ta del av nyheter, grävande journalistik
            och bevakning. Det här går oerhört snabbt.
          </note>
          <note>
            När det sedan gäller public service är det rimligt att jag som
            medieminister uttalar vad regeringen avser att se över när den
            formulerar direktiv till en ny utredning om public service. Det
            vore märkligt annars. Jag ser det som en roll i en anständig demokrati
            och en anständig mediedebatt för att det inte ska komma som en
            fullständig överraskning och för att vi ska kunna få in synpunkter.
          </note>
          <note>
            Det är också vad kontrollstationen som vi har i mars syftar till.
            Vad anser de tre programbolagen är viktiga frågor att ta upp i
            den utredning som ska ske? Är det någonting som man behöver förändra
            under det nuvarande tillståndet? Vad är viktigt att beakta efter
            2014 när vi ska ha ett nytt tillstånd på plats som förhoppningsvis
            kan vara sexårigt som den förra utredaren Rose-Marie Frebran föreslog?
          </note>
          <note>
            Sveriges Television, Sveriges Radio och Utbildningsradion har
            inte bara en väldigt god ekonomisk situation. De har också ett
            stort förtroende. Den oro som Bo Bernhardsson här ger uttryck
            för att de skulle bli ett särmedium som ingen skulle ta del av
            förstår jag inte varifrån den kommer. Det måste möjligen vara
            någonting som Bo Bernhardsson har fantiserat ihop på kammaren.
          </note>
          <note>
            Sveriges Television, Sveriges Radio och Utbildningsradion har
            en viktig roll. De har kanske en än viktigare roll i det globala
            samhälle som vi nu lever i inte minst för att vi ska kunna ta
            del av det som sker i andra delar av världen. Det handlar om att
            se till att vi får en bevakning från hela Sverige, att de lyfter
            fram minoritetsspråkens ställning och att vi får svenskt drama
            och mycket annat som de är mycket skickliga på att göra. Men det
            är en helt annan debatt. Det handlar inte om att på något sätt
            göra de tre bolagen ointressanta för en bredare publik, tvärtom.
          </note>
          <note type="speaker">
            Anf. 14 BO BERNHARDSSON (S):
          </note>
          <note>
            Fru talman! När det gäller presstödet menar jag bestämt att regeringen
            genom att signalera till kommissionen att det är okej att vi börjar
            diskutera presstödet och om det är förenligt med konkurrensregler
            och statsstödsregler så signalerade man: Ni kan ha synpunkter,
            och vi är beredda att förändra det.
          </note>
          <note>
            Det var att i onödan ge upp positioner på ett område som framför
            allt handlar som demokratins spelregler och möjligheter och mångfalden
            på medieområdet. Där tycker jag inte att Europeiska unionen ska
            ha det inflytande som den nu har fått. Vi har retirerat från vår
            position.
          </note>
          <note>
            Sedan säger Lena Adelsohn Liljeroth att jag har fantiserat ihop
            oron för vad som kan hända med Sveriges Radio och Sveriges Television
            på min kammare. I så fall är det många som har suttit och fantiserat
            på sina kammare. Jag har sett en hel del inlägg, bland annat ett
            från Eva Hamilton som är vd för SVT. Hon har känt en viss oro
            för kraven och åsikterna som går ut på att Sveriges Televisions
            program ska smalnas av och att de ska göra det som de kommersiella
            kanalerna egentligen inte vill göra.
          </note>
          <note>
            Samtidigt finns det förslag om att man ska begränsa möjligheter
            till sponsorintäkter och att de kommersiella bolagen ska överpröva
            nya verksamheter som de vill bedriva. Det är klart att jag inte
            har fantiserat ihop det på någon kammare. Det har jag läst inte
            bara i Riksdag &amp; Departement, för där står inte så mycket om det,
            utan även i andra medier. Det är inga fantasifoster utan en rimlig
            oro. Om man låter public service smalna av på det sättet undergräver
            man enligt min uppfattning hela verksamheten.
          </note>
          <note>
            Public service är oerhört viktigt för mångfalden och för att
            upprätthålla god journalistik.
          </note>
          <note type="speaker">
            Anf. 15 Kultur- och idrottsminister LENA ADELSOHN LILJEROTH (M):
          </note>
          <note>
            Fru talman! Det är riktigt att radio och tv i allmänhetens tjänst
            är oerhört viktiga för demokratin och mediemångfalden. Det är
            just därför vi har dem. Det är också därför väldigt viktigt att
            de producerar program som andra inte gör. Det står också väldigt
            tydligt i tillståndet. Jag ser inga som helst problem med det.
            Snarare är det en styrka för public service att det är så det
            fungerar.
          </note>
          <note>
            Hur länge vi än skulle stå här, om än till i morgon bitti, tror
            jag inte att vi kommer att ha samma uppfattning om hur resonemangen
            har gått med kommissionen. Vi har kommit väldigt långt i de diskussionerna.
            Det tror jag att också Bo Bernhardsson tycker.
          </note>
          <note>
            Vi har gått från att ha varit i en situation när det fanns ett
            hot mot hela presstödet som det var formulerat till att få acceptans
            för att ge stöd till medier. Det gäller framför allt de sjuttiotal
            tidningar som i dag får stöd och som finns över hela landet. De
            betyder mycket för information, mediemångfald och yttrandefriheten
            i Sverige. I september 2006 var vi inte i den situationen. Det
            vet jag som har följt och drivit den här frågan under ett antal
            år.
          </note>
          <note>
            Det är väldigt bra att det nu finns en bred och livlig diskussion
            om public service. Det kommer inte bara att ge vägledning till
            de nya direktiven och det som ska ske efter 2014. Det ger också
            möjlighet för många fler utanför public services journalistiska
            krets att lämna synpunkter. Vad vill man med public service? Hur
            vill man att public service ska utvecklas i framtiden?
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2010/11:209 om de statliga företagens
            betydelse
          </note>
          <note type="speaker">
            Anf. 16 Statsrådet PETER NORMAN (M):
          </note>
          <note>
            Fru talman! Bo Bernhardsson har frågat mig mot bakgrund av oppositionens
            inställning till försäljning av statligt ägda företag och behovet
            av att minska statsskulden vilka möjligheter som jag ser att med
            andra medel kompensera för politiska och ekonomiska förluster.
          </note>
          <note>
            För regeringen är det angeläget att säkra välfärden och att minska
            skattebetalarnas utsatthet för risk. Det senaste årets oro i Europa
            har i stor utsträckning drabbat länder med hög statsskuld. För
            att minska Sveriges sårbarhet för framtida kriser vill regeringen
            därför använda intäkter från försäljning av statliga företag för
            att amortera på statsskulden.
          </note>
          <note>
            Genom att ha välskötta statsfinanser med bland annat en låg skuldsättning
            kan vi förhoppningsvis undvika att hamna i liknande situationer
            som Grekland och Irland nu befinner sig i.
          </note>
          <note>
            De politiska och ekonomiska konsekvenser som Bo Bernhardsson
            refererar till riskerar alltså främst att drabba skattebetalarna
            och välfärden.
          </note>
          <note>
            Vidare antyder frågeställaren att staten genom att sälja bolag
            frånhänder sig möjligheten att styra utvecklingen på ett antal
            viktiga områden. Jag menar dock att statens främsta uppgift är
            att utforma regelverk och tillse att dessa tillämpas, inte att
            själv äga bolag.
          </note>
          <note>
            Om staten både reglerar och äger till exempel banker finns det
            risk för målkonflikter. Staten kommer att kunna agera med större
            trovärdighet gentemot banksystemet om staten inte agerar i dubbla
            roller.
          </note>
          <note type="speaker">
            Anf. 17 BO BERNHARDSSON (S):
          </note>
          <note>
            Fru talman! Jag tackar för svaret. Jag hörde Peter Norman säga
            i Ekot på radion, det var där det hela började, att utförsäljningen
            av statliga företag görs för att det inte ska gå för Sverige som
            det gått för Grekland eller Irland. Det var lite så att man hoppade
            till inför denna argumentation. Vill man vara snäll kan man säga
            att det är ett ganska långsökt argument.
          </note>
          <note>
            Sverige har väldigt goda statsfinanser. Det brukar regeringen
            påpeka i tid och otid, och det finns skäl att göra det. Det är
            inte lätt att förstöra dem som de ser ut i dag, även om jag tror
            att det kan vara möjligt. Det är i väldigt hög grad ett arv från
            den socialdemokratiska regeringen. Vi får väl också ta till oss
            en del av det.
          </note>
          <note>
            Peter Norman säger: Vi gör detta för att rädda skattebetalarna.
            Vi ska betala av på statsskulden så att vi inte hamnar i den situation
            som till exempel Grekland har hamnat i.
          </note>
          <note>
            Man kan lika gärna, med samma rätt, säga att vi gör detta för
            att vi ska sänka skatterna för dem som redan har höga löner, inkomster
            och förmögenheter. Vi gör det för att kunna göra generella sänkningar
            av arbetsgivaravgifter som inte har någon som helst effekt på
            sysselsättningen mer än i regeringens egna glädjekalkyler. Där
            sägs dessa sänkningar ha en väldig effekt på sysselsättningen.
            Man kan precis lika väl argumentera på det sättet. Det är fråga
            om en ekonomisk helhet.
          </note>
          <note>
            Nej, Peter Norman, det här handlar inte om Grekland eller om
            att vi inte ska hamna i en grekisk situation. Det här handlar
            om ideologisk fundamentalism. Det handlar om att vi till varje
            pris ska sälja ut gemensam egendom. Argumenten kan växla, men
            de ska säljas. Därför har de borgerliga partierna, den så kallade
            Alliansen, slumpat bort skolor och förskolor till vrakpriser.
            Man har sålt gemensamma bostadsföretag. Man vill sälja ut banker,
            energibolag, Vattenfall och SBAB därför att man har uppfattningen
            att det gemensamma ska minska medan de kommersiella privata, de
            kapitalistiska, intressena ska lyftas fram på alla områden, oberoende
            av något slags analys i varje särskilt fall vilket vore rimligt.
          </note>
          <note>
            Staten har varit ägare till korvfabriker på den tiden staten
            var ägare till Procordia. Jag är ingen anhängare av det. Jag tycker
            att man måste diskutera och motivera varje sak för sig korvfabriker,
            energibolag, Vattenfall, Nordea, SBAB. Det går inte att ta sig
            an frågan med en fundamentalistisk utgångspunkt, nämligen att
            allt gemensamt ska slumpas eller säljas bort.
          </note>
          <note>
            Det här är lite av politikens Jeopardy , det vill säga en frågelek.
            Svaret är alltid givet: privatisera eller sälja. Frågan kan ställas
            olika. Är det för att det ska bli billigare energipriser? Är det
            bättre för banksystemet? Blir det en bättre skola och eleverna
            klarar sig bättre? Det är politikens Jeopardy . Det är fundamentalism.
          </note>
          <note type="speaker">
            Anf. 18 ELISABETH SVANTESSON (M):
          </note>
          <note>
            Fru talman! Tack, Bo Bernhardsson, för en mycket bra interpellation!
            Det är bra och viktigt att vi här i riksdagen får diskutera de
            statliga företagens betydelse. Vi kommer antagligen att komma
            fram till lite olika slutsatser. Det var uppenbart under finanskrisen
            att Bo Bernhardsson och hans kamrater till exempel ville köpa
            Saab, att staten skulle äga bilfabriker. Då är det bra att fundera
            över vilken typ av verksamheter staten egentligen ska ägna sig
            åt.
          </note>
          <note>
            Jag tror att de statliga företagen kan ha lite olika betydelse
            i samhället. Vissa finns där därför att de utgör ett slags naturligt
            monopol. Staten menar att det finns vissa typer av varor eller
            tjänster som ska säkras. Det kan handla om infrastruktur. Då kan
            det vara en god tanke och ha en betydelse för samhället att staten
            äger ett visst bolag. Jag är kanske ute på hal is nu, men det
            kan vara så att staten menar att det bör finnas ett komplement
            på en marknad. Ett exempel som kanske just nu inte är det mest
            lysande är Svensk Exportkredit. Om Svensk Exportkredit koncentrerar
            sig på vad Svensk Exportkredit borde göra, som vi hoppas att ägardirektiven
            är tydliga med, kan man i lågkonjunktur gå in med långfristiga
            krediter till exportföretag som annars inte har en chans i konkurrensen
            därför att andra länder gör på precis samma sätt. Det är ett komplement.
          </note>
          <note>
            Fru talman! Det finns, enligt min mening, företag som staten
            inte alls bör äga. Det första och absolut viktigaste argumentet
            för detta är att det inte är enkelt att sätta upp spelreglerna
            på en marknad, dessutom gå in och spela på matchen och i vissa
            fall också vara domare i samma match. Det blir fel. Det andra
            argumentet är att inte äga bolag när det är mer riskfyllt än på
            andra områden. Jag menar att banker är den typen av verksamhet
            som staten inte ska ägna sig åt. Det blev tydligt under krisen
            att det är riskfyllt. Det här blir tydligt samtidigt med argumentet
            att man inte både ska sätta upp spelregler och sedan spela med
            i samma match. Det är två grundläggande argument för att staten
            inte ska äga vissa typer av bolag.
          </note>
          <note>
            På kort sikt kan vi alltid resonera som Bo Bernhardsson och diskutera
            frågan om avkastning. Vi kan säga att avkastningen på aktien är
            högre och det är bra för svenska folket. Avkastningen är högre
            än den minskade räntekostnaden, som innebär att vi betalar av
            på statsskulden. Men jag tror att man måste vara lite mer långsiktig
            än så. Jag förväntar mig att en klok socialdemokrat är lite mer
            långsiktig än så. Det är inte bra när staten, skattebetalarna,
            äger företag som utsätts för stor risk. Det blev så tydligt under
            finanskrisen.
          </note>
          <note>
            Fru talman! Jag säger också något kort om SBAB. Det verkar vara
            ett kärt barn för Bo Bernhardsson. SBAB är ett dåligt exempel,
            som Socialdemokraterna ofta lyfter fram. Man säger ofta att SBAB
            ska vara med och förbättra konkurrensen på marknaden. Har det
            verkligen blivit så? Jag anser att SBAB har gjort en del saker
            som Bo Bernhardsson inte borde vara så stolt över. När topplånen
            och bolånetaken slopades 2005 blev SBAB en del av den bolånekarusell
            som sedan startade. Många hushåll belånade sig för mycket. Det
            här tyckte Socialdemokraterna var fantastiskt bra. De applåderade
            och menade att SBAB gick före. I dag säger samma socialdemokrater
            att bolånetak är bra.
          </note>
          <note>
            Det här visar hur fel det kan bli när staten äger bolag, är spelare
            och sätter upp spelregler på samma marknad.
          </note>
          <note type="speaker">
            Anf. 19 Statsrådet PETER NORMAN (M):
          </note>
          <note>
            Fru talman! Jag skulle också vilja passa på att tacka Bo Bernhardsson
            för interpellationen. Den är viktig. Vi tycker säkert olika, men
            det är stora fundamentala frågor som mår bra av att diskuteras.
            Det kommer vi säkert att göra flera gånger.
          </note>
          <note>
            Jag är ny i gebitet. Under min lilla korta karriär har jag fått
            höra att jag är bluffmakare, att jag borde skämmas och att jag
            är svamlare. Nu fick jag höra att det handlar om fundamentalism.
            Jag vill bara kontra med att säga att jag uppfattar Bo Bernhardsson
            som mycket kunnig, erfaren och omdömesgill. Därmed är interpellationsdebatten
            viktig.
          </note>
          <note>
            Jag vill använda mina två inlägg till att diskutera frågan för
            det första med finansiella argument och för det andra när de gäller
            statens roll. Låt oss kalla dem ideologiska argument för att göra
            det tydligt att det är så jag ser på frågan.
          </note>
          <note>
            Låt mig denna gång diskutera de finansiella frågorna. Bo Bernhardsson
            talar ofta om att vi säljer ut allmänna innehav men mindre ofta
            om att vi sänker det allmännas skuld. I och med att vi gör kopplingen
            att krona för krona från avyttring av statliga bolag ska gå till
            att amortera på statsskulden går allmänhetens skuldnivå ned. Man
            kan tycka att man ska ha en större eller mindre balansräkning.
            Jag tycker att man ska ha en mindre balansräkning. Man ska vara
            klar över att det är en perfekt korrelation mellan innehaven och
            skulderna.
          </note>
          <note>
            Vad gäller statens tillgångar i finanssektorn är minnet kort.
            Det är bara drygt ett år sedan staten var tvungen att slänga in
            miljardbelopp i Nordea. Under krisen var Nordeainnehavet värt
            30 miljarder mindre än det var värt vid försäljningen för några
            veckor sedan.
          </note>
          <note>
            Det är samma situation för staten som för privatpersoner och
            företag. Man ska fundera över sin egen balansräkning. På sistone
            har vi tyckt att hushållen har för stor skuldsättning. Ett hushåll
            ska fundera över sin egen balansräkning, liksom ett företag, även
            liksom ett land.
          </note>
          <note>
            Jag vet inget exempel på land, vare sig nu eller tidigare, som
            har haft problem med för låg statsskuld. Om Bo Bernhardsson har
            ett sådant exempel tar jag gärna tacksamt emot det och vi kan
            prata om det. Låt oss titta på hur det ser ut på lånemarknaden.
            Riksgäldskontoret betalar i detta ögonblick 3,41 procent i ränta
            för ett tioårslån. Spanien betalar 5,41 och Grekland betalar 11,87.
            Om man då lägger på några procentenheter hamnar man på upp till
            1415 procent för en grekisk familj som ska låna till ett hus.
            Detta lägger naturligtvis en våt filt över Greklands ekonomi.
          </note>
          <note>
            Bo Bernhardsson har rätt: Vi har en låg statsskuld, och även
            socialdemokratin har naturligtvis en stor del i denna fina utveckling
            självklart är det så.
          </note>
          <note>
            Men vi är inte immuna mot finansiella stormar. Vi kom mycket
            lindrigare undan än Grekland, Spanien, Irland och Island under
            den storm som var, och min absoluta ambition är att vi ska komma
            lindrigt undan även nästa gång om och när en ekonomisk storm kommer.
            Vi har det mycket bättre än Grekland och Irland, men vi är inte
            immuna när stormarna viner.
          </note>
          <note type="speaker">
            Anf. 20 BO BERNHARDSSON (S):
          </note>
          <note>
            Fru talman! Jag håller med om att det här är en viktig och spännande
            debatt. Jag beklagar att vi inte har så många inlägg kvar, för
            det är massor med frågor som jag skulle vilja diskutera vidare
            med Peter Norman och Elisabeth Svantesson.
          </note>
          <note>
            Nej, jag kan inte påstå att det finns exempel på länder med små
            statsskulder som har haft problem. Jag kan däremot peka på länder
            där man har haft en för svag politik och för lite inflytande för
            politiken genom den offentliga sektorn och där marknadskrafterna
            har fått härja alldeles för fritt. Det kan jag peka på.
          </note>
          <note>
            Det jag säger är att varje ägande måste motivera sig självt.
            En aspekt på det är naturligtvis möjligheten att ha en tillgång
            som ger bra avkastning. Men det är kanske inte det viktigaste
            när det gäller statligt ägande, där det kan motiveras, utan det
            är andra, strukturella skäl, alltså möjligheten att styra, skapa
            exempel och så vidare. Det kan gälla på energimarknaden för att
            ställa om till ett hållbart energisystem. I min värld kan det
            också gälla i banksektorn, som har gått rent över styr vid flera
            tillfällen. När Elisabeth Svantesson tar SBAB som exempel är svaret
            väldigt enkelt: Använd ägarmakten och styr företaget!
          </note>
          <note>
            Jag står inte här och påstår att vi har gjort allting rätt det
            vore mig helt främmande. Vi har gjort väldigt mycket bra, det
            mesta riktigt bra, men det är klart att vi ibland har gjort misstag
            även när det gäller samhällets företagsägande. Jag har inga problem
            med att diskutera det och i så fall idka så kallad självkritik.
          </note>
          <note>
            Det som också gör mig lite förbluffad är det här med att vi inte
            ska äga banker. Jag har ett räkneexempel här som jag inte hinner
            med, men utförsäljningen av Nordeaaktier är ju en förfärlig förlustaffär.
            Peter Malmqvist, som är oberoende analytiker, har sågat den affären
            sönder och samman. Vi hinner knappast gå in på det.
          </note>
          <note>
            Sammanfattningsvis, om vi tar det första argumentet, nämligen
            att få ned statsskulden, är det att likna vid Ebberöds bank. Det
            innebär att man säljer tillgångar, de statliga företagen, som
            avkastar kanske 1520 procent. Man säljer sådana tillgångar för
            att lösa av en skuld som man kan låna upp för ett par procent.
            Det är Ebberöds bank. Det är inte särskilt vettigt.
          </note>
          <note>
            Huvudargumentet för min del kanske ändå inte är det. Varje sak
            får prövas för sig. Huvudargumentet är att det finns skäl att
            ha inflytande genom ägandet på vissa marknader. Det här högerargumentet
            ursäkta att man inte ska blanda ihop korten utan antingen sätta
            spelreglerna eller bedriva verksamheten, är tillyxat i all hast
            i någon nyliberal tankesmedja. Det finns ingen historia som verifierar
            detta. Det har fungerat alldeles utmärkt med staten som ägare
            av och till inte alltid men ofta när det gäller basnäringarna,
            energibolag och så vidare.
          </note>
          <note>
            Varför ska vi inte kunna äga en bank? Vi ska rädda bankerna varenda
            gång det fallerar, men vi ska inte äga och vara med och skapa
            goda exempel på marknaden. Det är inte riktigt begripligt för
            mig.
          </note>
          <note type="speaker">
            Anf. 21 ELISABETH SVANTESSON (M):
          </note>
          <note>
            Fru talman! Bo Bernhardsson använder skrämselargument. Han kallar
            oss fundamentalister ett ord som ofta används vid utförsäljning
            och privatisering. Men det finns en grundläggande skillnad mellan
            Bo Bernhardssons tankar och mina och regeringens tankar, och det
            är att vi har en tydlig vision.
          </note>
          <note>
            Vi har en tanke: Varför ska man ha statliga bolag? De som finns,
            varför ska de finnas? Och varför bör vissa företag inte finnas
            i statlig ägo? Bo Bernhardsson vill äga allt, som flygbolag och
            tydligen helst bilfabriker och banker.
          </note>
          <note>
            När vi tryckte på voteringsknappen under förra mandatperioden
            och pumpade in väldigt mycket pengar, miljarder, i SAS tyckte
            inte jag att det kändes så jättebra att svenska skattebetalare
            ska satsa miljardbelopp i ett företag som finns på en väldigt
            konkurrensutsatt marknad. Man kan inte säga att det finns för
            att det är dålig konkurrens i flygbranschen, och vi pumpar in
            miljarder.
          </note>
          <note>
            Finns det någon begränsning hos Bo Bernhardsson för hur mycket
            skattepengar vi ska satsa i vissa typer av företag, till exempel
            i Nordea, som ministern nämnde, eller i SAS?
          </note>
          <note>
            Jag måste också fundera på det här med ägarmakt. Ja, men när
            man finns på en marknad där det har satts upp tydliga regler måste
            man fundera på hur man ska använda ägarmakten om man är en spelare
            och samtidigt har satt upp spelreglerna? Var går gränsen för ägarstyrning
            till exempel? Hur ska man använda bolag?
          </note>
          <note>
            De frågorna skulle jag vilja ha svar på, om visionen och ägarmakten.
            Jag tycker att det är intressant. Om vi nu pratar om de statliga
            företagens betydelse vore det lämpligt att även interpellanten
            nämnde vilken betydelse han tycker att de ska ha och hur mycket
            skattepengar och vilket kapital han är beredd att satsa i dessa
            företag även om de går riktigt uselt på en konkurrensutsatt marknad.
          </note>
          <note type="speaker">
            Anf. 22 Statsrådet PETER NORMAN (M):
          </note>
          <note>
            Fru talman! Jag tänkte använda denna lilla omgång till att diskutera
            de mer fundamentala frågorna, men i och med att Bo Bernhardsson
            tog upp några frågor som en pendang till mitt förra yttrande ska
            jag ändå ta upp dem.
          </note>
          <note>
            Jag tycker så här: Ja, det är nog sant att förväntad avkastning
            på aktier är högre än räntekostnaden. Jag håller med om det. Problemet
            är bara att om man tar det argumentet i sin förlängning jag påstår
            inte att Bo Bernhardsson menar så bör staten köpa mer Nordea,
            köpa SE-banken, SKF, Electrolux, Atlas Copco, hela börsen. Då
            mår vi mycket bättre.
          </note>
          <note>
            Jag skulle vilja se den rådgivare som går till en privatperson
            och säger så här: Okej, du har inga pengar, men jag tycker att
            du ska låna pengar och köpa Nordeaaktier det blir jättebra för
            dig. Parallellen går att göra mellan staten och den enskilda personen.
          </note>
          <note>
            Nordea och Malmqvist: Peter Malmqvists huvudsakliga kritik var
            att vi inte sålde Nordea i ett block för att få bättre betalt.
            Jag håller med Malmqvist om det, i princip. Problemet var att
            det inte fanns någon sådan efterfrågan. Detta har också Peter
            Malmqvist accepterat och gått med på i en diskussion med mig.
          </note>
          <note>
            Rädda banker: Ja, vi räddar banker, men inte aktieägarna. Vi
            har haft två fallissemang de senaste åren, HQ Bank och Carnegie.
            I bägge fallen ledde det till att institutionerna togs om hand,
            inte HQ men Carnegie, men att aktieägarna fick sina värden ned
            till noll.
          </note>
          <note>
            Men om vi ska diskutera statens roll, som jag tycker är den viktiga
            debatten, håller jag med Elisabeth Svantesson om att statens förstnämnda
            uppgift inte är att äga företag. Staten har en stor mängd företag,
            och jag är själv ansvarig för en enhet med ungefär 55 bolag, varav
            vissa är riktiga guldägg eller flaggskepp. LKAB till exempel,
            som jag hälsade på för några veckor sedan, är ett fullständigt
            fantastiskt företag. De håller nu på att försöka flytta en bit
            av Kiruna, och i en sådan samhällsomvandling tycker jag att det
            är självklart att staten är ägare av bolaget under överskådlig
            tid. Det finns säkert andra bolag av samma karaktär, som Vattenfall,
            Rymdbolaget och så vidare.
          </note>
          <note>
            Dessa bolag är skattebetalarnas bolag, och det är viktigt att
            de förmeras och förvaltas på absolut bästa sätt. Det är ett privilegium
            och ett stort ansvar i uppdraget. I huvudsak tycker jag att de
            sköter sin uppgift fantastiskt bra.
          </note>
          <note>
            Vad gäller just finanssektorn har vi från statsmaktens sida ett
            omfattande regleringsansvar, och vi kommer att ha ett regleringsansvar
            för banksektorn under den tid vi kan överblicka.
          </note>
          <note>
            Dessutom har säkert både Bo Bernhardsson och jag synpunkter på
            bonusnivåer, lånepolicyer, prissättning av fondprodukter och så
            vidare. Att då gå ut med stark röst och ha synpunkter på detta
            samtidigt som man är en ägare och spelare på marknaden gör det
            hela lite kletigt. Den röst man har blir inte lika stark och tydlig
            som om man inte skulle vara ägare av de bolagen.
          </note>
          <note>
            Sedan är frågan rent praktiskt: Hur skulle man använda statens
            muskler? Skulle man till exempel sänka räntan för SBAB:s låntagare,
            det vill säga sänka avkastningskravet på SBAB, vilket innebär
            att staten, det vill säga skattebetalarna, skulle få mindre ut
            av SBAB än man annars skulle få? Förutom att det skulle strida
            mot subventionsregler i EU tycker jag att det är ett slags moralisk
            fråga. Skattebetalarna ska få så bra utveckling som möjligt av
            de bolag som staten har.
          </note>
          <note type="speaker">
            Anf. 23 BO BERNHARDSSON (S):
          </note>
          <note>
            Fru talman! Karikatyren att jag eventuellt skulle vilja att allt
            ska ägas av staten är inte seriös. Jag tycker att jag har varit
            ganska tydlig med att säga att det kan finnas två motiv för statligt
            ägande. Det ena är avkastningen, men det är definitivt inget huvudargument,
            utan det är på områden där det finns politiska motiv för att staten
            finns som ägare. Det kan vara olika motiv. Det kan vara naturliga
            monopol, och det kan gälla ett område där det finns skäl att visa
            upp ett annat agerande och styra just genom att bedriva verksamhet.
          </note>
          <note>
            Skälet till att jag tar upp avkastningen är att det är den ekonomiska
            synvinkeln som ministern använder när han säger att vi kan hamna
            i Greklands situation. Jag tycker inte att det är något huvudargument
            för statligt ägande, för det skulle leda till att vi ska köpa
            så mycket som möjligt och ha så stora inkomster som möjligt. Jag
            tar upp detta bara för att visa att det faktiskt är ett argument
            som hör hemma i Ebberöds bank. Jag tar det därför att ministern
            har använt detta och sagt att det kan bli som i Grekland.
          </note>
          <note>
            Vi kan låna pengar till ungefär 2 procent, och då är det inte
            särskilt klyftigt att med automatik sälja ut sådant som ger 10,
            15 eller 20 procent i avkastning därav detta. Jag tycker kanske
            inte att det är vettigt att ens gå in i bilindustrin.
          </note>
          <note>
            Tiden rinner i väg. Jag vill avsluta med att säga att jag skulle
            önska att vi hade några omgångar till, för det är väldigt många
            frågeställningar som är intressanta att fortsätta att belysa.
            Jag tycker att man ska ha en sådan inställning till samhällsägande
            att varje sak motiveras utifrån arten av verksamheten inte att
            man har hållningen att man ska sälja allt eller köpa allt.
          </note>
          <note type="speaker">
            Anf. 24 Statsrådet PETER NORMAN (M):
          </note>
          <note>
            Fru talman! Jag tyckte själv att jag var tydlig i mitt förra
            inlägg, när jag tog upp argumentet att aktier ger högre avkastning
            än räntan på statsskulden. Min poäng var att om man tar det argumentet
            i sin förlängning så betyder det att staten ska köpa på sig väldigt
            mycket företag. Jag sade inte att detta var Bo Bernhardssons uppfattning,
            utan jag sade att det blir så om man tar argumentet i sin förlängning.
            Jag hoppas att jag var tydlig där.
          </note>
          <note>
            Jag tror att vi är mer överens än det kan låta. Även jag tycker
            att det finns argument för statligt ägande. Jag tog några exempel,
            som LKAB och Vattenfall.
          </note>
          <note>
            Men jag tycker ändå att statens huvudsakliga roll ska vara att
            se till att marknaderna fungerar. Då har vi exempelvis konkurrensmyndigheter
            och andra typer av verktyg, som lagstiftning och reglering, för
            att göra marknadsplatserna och marknadsformerna så bra som möjligt
            för att stimulera privata företag att gå in på marknaderna.
          </note>
          <note>
            Inom finanssektorn tycker jag att det är speciellt olämpligt
            att vara ägare, på grund av de argument som jag har fastslagit.
            SBAB tycker jag att det är tråkigt att vi inte kan komma överens
            om att hitta andra lösningar för. SBAB har historiskt genom att
            till exempel ta bort topplånet som idé och införa rabatter och
            annat visat att man har varit en pådrivande aktör i den lånekarusell
            som vi har upplevt under de senaste åren. Jag tror att vi hade
            mått bättre om SBAB inte hade haft staten som ägare utan hade
            haft en privat ägare.
          </note>
          <note>
            Återigen: Jag vill tacka Bo Bernhardsson för debatten. Jag hade
            också gärna haft några omgångar till. Det är viktiga frågor. Jag
            hoppas att vi kommer att träffas igen i andra sammanhang eller
            i detta för att diskutera vidare.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2010/11:212 om garantipension för
            gifta
          </note>
          <note type="speaker">
            Anf. 25 Statsrådet ULF KRISTERSSON (M):
          </note>
          <note>
            Fru talman! Margareta Sandstedt har frågat mig om jag avser att
            ta initiativ till att ändra lagstiftningen så att gifta par ges
            rätt till samma pensionsnivå som ogifta par utan gemensamma barn.
          </note>
          <note>
            Bakgrunden till att det är skillnad i pensionsnivå mellan ogifta
            och gifta är att man antas ha högre fasta kostnader som ensamstående
            än man har när man lever tillsammans som ett par och kan dela
            dessa kostnader på två inkomster.
          </note>
          <note>
            I samband med pensionsreformen fördes diskussioner om att göra
            garantipensionsnivån oberoende av civilstånd. Att införa en enhetlig
            nivå var dock förenat med relativt stora kostnader, och man valde
            i stället att satsa på att höja nivån på garantipensionen för
            alla. I stället för att ge bara gifta en högre garantipension
            utformades pensionen så att även ogifta fick en real förbättring.
          </note>
          <note type="speaker">
            Anf. 26 MARGARETA SANDSTEDT (SD):
          </note>
          <note>
            Fru talman! Jag får tacka statsrådet för svaret och ser fram
            mot debatten, då det verkar vara ett angeläget problem.
          </note>
          <note>
            Enligt en SCB-uppgift från 2009 tycks det vara runt 50 procent
            av våra pensionärer som är gifta. Enligt Pensionsmyndigheten har
            runt 40 procent av pensionärerna garantipension.
          </note>
          <note>
            I dag kan ogifta sambopar få högre pension än gifta. Det är ett
            märkligt system som är lite svårt att förklara. Jag ska säga att
            jag blev förvånad när jag fick höra att det var så stor skillnad
            mellan ogifta och gifta, särskilt när man i Sverige talar så mycket
            om rättvisa ur olika aspekter.
          </note>
          <note>
            Nu har vi alltså ett system som gör att pensionärer med låg pension
            kanske tvekar att gifta sig, då den största skillnaden för dem
            som omfattas av garantipension kan uppgå till 849 kronor per person.
          </note>
          <note>
            Jag tycker att det är synd om äktenskapet upplevs som en ekonomisk
            nackdel, för jag tror att många håller med mig om att det är fint
            att ingå äktenskap som bevis på sin kärlek. Äktenskapet har även
            mycket starkt symbolvärde, och för många inger det en särskild
            känslomässig trygghet som samlevnadsform.
          </note>
          <note>
            Jag håller naturligtvis med om att man har gjort en hel del för
            att förbättra för pensionärer. Precis som statsrådet säger har
            garantipensionen höjts för alla. Regeringen har även infört skattelättnader
            och bidragit till att pensionärer har fått möjlighet att jobba
            efter pensionsåldern.
          </note>
          <note>
            Det är bra. Men trots det förstår jag inte varför man envisas
            med att garantipension ska vara olika beroende på om man är gift
            eller inte.
          </note>
          <note>
            Fru talman! Jag vill därför fortfarande fråga statsrådet om det
            finns en vilja att förändra lagstiftningen så att den bättre stämmer
            överens med den nuvarande synen på samlevnadsformer. Jag upplevde
            inte riktigt att jag fick svar på den frågan i det första svaret.
          </note>
          <note type="speaker">
            Anf. 27 Statsrådet ULF KRISTERSSON (M):
          </note>
          <note>
            Fru talman! Interpellanten tar upp ett problem och dilemma som
            är välkänt och väl värt att diskutera.
          </note>
          <note>
            Jag ska citera ur propositionen från 1993/94. Regeringen skriver:
          </note>
          <note>
            Några remissinstanser anser att pensionsnivåerna bör vara lika
            oavsett civilstånd. Att åstadkomma detta skulle innebära betydande
            kostnader för pensionssystemet. Vi anser det vara rimligt att
            använda dessa medel till mer angelägna delar av grundskyddet.
          </note>
          <note>
            Regeringen pekade alltså på att det fanns ett dilemma här, att
            det skulle kosta rätt stora belopp att göra den utjämning som
            det skulle innebära. En sådan förändring skulle, skissartat, kosta
            i storleksordningen 6 miljarder kronor. Riksdagen tyckte då, och
            har väl inte därefter haft skäl att ändra sin uppfattning, att
            det fanns angelägnare sätt att stödja pensionärer med låga inkomster
            än genom denna förändring. Det betyder inte att man inte ser det
            här dilemmat och det här problemet.
          </note>
          <note>
            Min andra reflexion är att vi kommer att se färre personer som
            lever i garantipensionssystemet över tid. Nya pensionärer får
            en allt mindre andel av sin pension i form av dessa tilläggspensioner,
            så på sikt kommer vi nog att se ett minskat praktiskt problem
            med detta.
          </note>
          <note>
            Jag förstår själva problematiken. Den är väl känd sedan tidigare.
            Regeringen har ingen avsikt att göra någon förändring i pensionssystemet
            eller ens ta upp en diskussion inom Pensionsgruppen kring pensionssystemet
            i den här frågan just nu.
          </note>
          <note type="speaker">
            Anf. 28 MARGARETA SANDSTEDT (SD):
          </note>
          <note>
            Fru talman! Jag kan ändå inte förstå. Jag förstår att man hänvisar
            till kostnader, men jag anser inte att det ska ursäkta att just
            gifta ska råka ut för den här särbehandlingen.
          </note>
          <note>
            Om det är som statsrådet säger, att man har lägre kostnader när
            man bor tillsammans, borde lagen om garantipensionen omfatta alla
            som är sambor. Men i stället har man valt att reducera pensionen
            för just gifta och sambor med gemensamma barn. Jag kan inte riktigt
            bli klok på hur man kan försvara det. Man har ju inga problem
            med att definiera vilka som är sambor inom andra rättsområden.
          </note>
          <note>
            Fru talman! Jag kan citera ur sambolagen, § 1. Där står det:
          </note>
          <note>
            Med sambor avses två personer som stadigvarande bor tillsammans
            i ett parförhållande och har gemensamt hushåll.
          </note>
          <note>
            Och i andra fall brukar man hänvisa till par som bor tillsammans
            under äktenskapsliknande förhållanden.
          </note>
          <note>
            Otillräckliga pensioner för gifta kan alltså inte motiveras utifrån
            eventuella lägre kostnader, utan här måste samma regler gälla
            för alla, oavsett om man är gift eller sambo. Jag anser därför
            att den här lagen är direkt missgynnande för människor som väljer
            att gifta sig. Jag anser att det ska vara en förändring av det
            här.
          </note>
          <note type="speaker">
            Anf. 29 Statsrådet ULF KRISTERSSON (M):
          </note>
          <note>
            Fru talman! Som jag nyss sade är dilemmat välkänt och också i
            klartext beskrivet. Men det fanns också ett mycket pragmatiskt
            skäl till att inte göra någon förändring just då. Det handlade
            ju om att man, för att slippa göra en förändring där man sänkte
            för några, skulle behöva höja ganska väsentligt för just gifta
            par. Och då kommer vi in i en traditionell diskussion om var resurserna
            främst bör läggas någonstans. Åtminstone på den tiden tyckte man
            inte att det var en realistisk väg att spendera så pass mycket
            pengar på detta. Frågan har inte aktualiserats efter det, och
            vi har inga avsikter just nu att göra förändringar. Vi tror att
            problemet över tid kommer att minska, men jag förstår själva det
            principiella dilemmat.
          </note>
          <note type="speaker">
            Anf. 30 MARGARETA SANDSTEDT (SD):
          </note>
          <note>
            Fru talman! Jag tycker att det är tråkigt att höra det svaret,
            att man väljer att låta problemet kvarstå. Här går man in och
            gör skillnad på folk och folk.
          </note>
          <note>
            Pensionärer har under en lång tid varit eftersatta. Det regeringen
            gjort hittills för att i större mån göra förbättringar är glädjande.
            Men vi får inte stanna där. Vi kan inte acceptera att pensionärer
            drabbas ekonomiskt bara för att de valt äktenskapet som en samlevnadsform.
          </note>
          <note>
            Vi sverigedemokrater lovar att vi kommer att titta i kommande
            budgetar för att planera ett extra utrymme för den här gruppen
            och verka för en förändring av det här systemfelet.
          </note>
          <note type="speaker">
            Anf. 31 Statsrådet ULF KRISTERSSON (M):
          </note>
          <note>
            Fru talman! Jag noterar att man kan se på saken på olika sätt.
            Man kan också ge problemets principiella vikt olika praktisk betydelse.
            Vi tycker i dagsläget inte att det här är det mest angelägna problemet
            med pensionssystemet, men jag inser att man kan diskutera saken
            på olika sätt.
          </note>
          <note>
            Överläggningen var härmed avslutad.
          </note>
          <note>
            9 § Bordläggning
          </note>
          <note>
            Anmäldes och bordlades
          </note>
          <note>
            10 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 4 mars
          </note>
          <note>
            Leif Jakobsson
          </note>
          <note>
            Kent Persson
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 8 mars.
          </note>
          <note>
            11 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 4 mars
          </note>
          <note>
            Roger Haddad
          </note>
          <note>
            Barbro Westerholm
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 8 mars.
          </note>
          <note>
            12 § Kammaren åtskildes kl. 10.24.
          </note>
          <note>
            Förhandlingarna leddes av förste vice talmannen.
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
