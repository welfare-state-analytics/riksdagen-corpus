<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201011</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--9</head>
          <docDate when="2010-11-03">2010-11-03</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2010/11:9
          </note>
          <note>
            Onsdagen den 3 november
          </note>
          <note>
            Kl. 09:00 - 19:41
          </note>
          <note>
            1 § Partiledardebatt
          </note>
          <note type="speaker">
            Anf. 1 MONA SAHLIN (S):
          </note>
          <note>
            Herr talman! Låt mig börja med att säga att jag var i Malmö i
            torsdags. Jag blev både berörd och upprörd. Det fanns familjer
            i Malmö som inte vågade lägga sina barn i deras sängar av rädsla
            för att de ska bli skjutna. Det finns kvinnor och män i Malmö
            som fruktar för sina liv när de går till jobbet eller till affären.
          </note>
          <note>
            Jag mötte lärare på Hermodsdalsskolan som berättade hur de får
            börja dagarna i skolan med att tala med barnen om deras upplevelser
            av att deras föräldrar är rädda. Jag mötte närpolisen och tullen
            för att höra hur deras situation ser ut och höra vad vi kan göra
            för att underlätta för dem att agera.
          </note>
          <note>
            Samhället måste reagera. Det är vårt ansvar som ledamöter av
            denna riksdag och som vår regering. Då håller det inte att skicka
            integrationsministern att besöka en boxningsklubb. Vad som händer
            i Malmö är inte en fråga om integration. Det är just därför en
            fråga för oss alla i riksdag och regering.
          </note>
          <note>
            Någon eller några utför vansinnesdåd i en svensk stad och hotar
            dess befolkning. Polis och tull måste få de verktyg som krävs.
            Tillgången på illegala vapen måste strypas. Vansinnesdåden måste
            stoppas. Malmöborna måste ha vårt stöd och vår totala uppmärksamhet.
          </note>
          <note>
            Herr talman! Sex veckor har gått sedan väljarna gick till valurnorna
            och sade sitt. Jag vill gratulera Moderaterna till valframgången.
            Vi rödgröna fick inte förtroendet att regera. Vi socialdemokrater
            gjorde ett historiskt dåligt val, ett uselt resultat. Vi återvann
            inte det förtroende som vi tappade år 2006. Tvärtom fortsatte
            nedgången.
          </note>
          <note>
            Bara 22 procent av dem som har ett jobb röstade på oss socialdemokrater.
            Ett arbetarparti vinner aldrig val utan ett brett stöd i den arbetande
            befolkningen. Vi kommer nu på djupet att analysera politikutvecklingen
            i ett längre perspektiv och med en verklig krisinsikt. Då är en
            verklig framtidsorientering av socialdemokratin möjlig. Det är
            trots allt en mycket sporrande tanke.
          </note>
          <note>
            Vi måste bygga upp en framtidsförankrad politik som är relevant
            för det stora flertalet svenskar med en ekonomisk politik för
            jobb, tillväxt och företagande där utbildning, forskning och konkurrenskraft
            är nycklar och inte klyftor.
          </note>
          <note>
            Det är en politik för välfärd i förändring där hög kvalitet,
            valfrihet och effektivitet är självklarheter och inte större ojämlikhet.
            Det är en politik med en samhällssyn som aldrig tappar bort individen
            och hennes ansvar och frihet att forma sitt eget liv där möjligheternas
            land är målet och jämlikhet är vägen dit.
          </note>
          <note>
            Då kan socialdemokratin återvinna sin plats i svensk politik
            och fortsätta vara den starka progressiva rörelse som vi vet att
            vi är.
          </note>
          <note>
            Herr talman! Moderaterna vann valet men förlorade riksdagsmajoriteten
            för den allians den leder. Regeringen är beroende av tillfälliga
            majoriteter och ytterst av Sverigedemokraterna. Den parlamentariska
            situationen är riskfylld. Att ett parti med rötter i rasismen
            har tagit plats i Sveriges riksdag är en förlust för demokratin
            och ett misslyckande för svensk politik i dag.
          </note>
          <note>
            Vi har sett i andra länder vad det kan göra med både politiken
            och samhällsklimatet när partier med en främlingsfientlig agenda
            får inflytande. Sverigedemokraternas budgetmotion visar att vi
            måste ta strid för en human flyktingpolitik, internationell solidaritet
            och ett aktivt biståndsarbete.
          </note>
          <note>
            Sverigedemokraterna är en osvensk företeelse och så bör de förbli.
            Vi måste ta strid för öppenhet och mångfald om vi vill att de
            värdena verkligen ska prägla Sverige. Det låter sig inte göras
            under tystnad. Jag tänker ta mitt ansvar för det, och jag vet
            att det finns ett brett stöd i den kampen från svenska folket
            och den stora majoriteten av ledamöter här i denna kammare. Aldrig
            ska kampen tystna för alla människors lika värde, aldrig.
          </note>
          <note>
            Jag vill också här tillägga att Sveriges röst för de mänskliga
            rättigheterna också måste ljuda högt runt om i världen. Också
            detta delar vi parlamentariker ansvaret för här i kammaren. I
            morgon har UD parlamentariker från Iran på besök. Då framför vi
            socialdemokrater vår skarpa kritik mot de allt fler övergrepp
            och avrättningar som sker i Iran och som har tilltagit efter presidentvalet.
            Jag förväntar mig givetvis att regeringen gör detsamma.
          </note>
          <note>
            Herr talman! Jag vill ta ansvar för Sverige. Sveriges utveckling
            vinner på stabila politiska lösningar. Under förra mandatperioden
            pekade jag ut flera områden där blocköverskridande överenskommelser
            vore önskvärda. Det gäller det svenska försvaret, för att det
            är centralt för vår nationella säkerhet. Det gäller energipolitiken,
            för att stora energiinvesteringar kräver beslut som står sig över
            lång tid. Det gäller skolan, för att det handlar om alla barns
            rätt till kunskap, trygghet och ordning.
          </note>
          <note>
            Då talade jag om detta som en möjlighet för Sverige, och då sade
            en borgerlig majoritetsregering nej. I dag har breda uppgörelser
            blivit en nödvändighet för att minoritetsregeringen ska kunna
            bedriva politik. Uppgörelsen om Afghanistan illustrerar detta
            tydligt. De svenska soldater som vi skickar på uppdrag utomlands
            måste känna att de har sitt lands stöd. Det kräver breda majoriteter.
          </note>
          <note>
            Våra trupper i Afghanistan har nu det stödet tack vare vår sexpartiöverenskommelse.
            Jag är mycket glad över detta och att uppgörelsen också innehåller
            tydliga ambitioner att övergå till civil ledning av insatserna
            år 2012 och en möjlighet att gå från stridande till stödjande
            senast under år 2014.
          </note>
          <note>
            Herr talman! Vi socialdemokrater är beredda att göra upp med
            regeringen när det gagnar landet. Men vi har också uppgiften att
            opponera. Därför kommer vi att fortsätta att bjuda starkt motstånd
            när vi tycker att regeringspolitiken leder fel. En sådan fråga
            är behovet av en anständig sjukförsäkring. Den andra frågan handlar
            om jobben.
          </note>
          <note>
            Dagarna före valet bedyrade statsministern att de sjuka som kastas
            ut ur sjukförsäkringen utan att garanteras vare sig trygghet eller
            försörjning skulle få en snar lösning på sin situation. De som
            känt sig kränkta började tro på upprättelse.
          </note>
          <note>
            Nu sex veckor efter valet frågar jag: Var är den lösning på svårt
            sjuka Annica Holmquists situation som Fredrik Reinfeldt utlovade
            till måndagen efter valet? Var är lösningen som ger den strokedrabbade
            överläkaren Jörg Teichert möjlighet att jobba kvar som läkare?
            Var är förslagen som socialminister Göran Hägglund lovade att
            snabbt ta fram?
          </note>
          <note>
            Herr talman! I två på varandra följande valrörelser har Moderaterna
            utlovat fler jobb och färre i utanförskap. Statsministern hävdade
            nyss i sin regeringsförklaring: Sverige är ett land som kan sätta
            kraft bakom ambitionerna för full sysselsättning. Vilka ambitioner
            är det?
          </note>
          <note>
            Efter fyra år med borgerlig regering är Sverige fortfarande ett
            land i massarbetslöshet. Regeringen konstaterar nu att arbetslösheten
            år 2014 kommer att vara på samma nivå som den var 2006. Det är
            nivåer som Moderaterna då kallade just massarbetslöshet.
          </note>
          <note>
            Finanskrisen kan fungera som syndabock till mycket och som en
            riktig förklaring till annat, men den förbjuder aldrig regeringar
            att mena något när de säger full sysselsättning. Den förbjuder
            inte regeringar att sätta upp mål och försöka nå dem med en aktiv
            politik för jobb.
          </note>
          <note>
            Svenska folket har gett regeringen en chans till på löften om
            jobb, och det förpliktar. Då krävs mer än en nollvision för jobben.
            En regering som menar allvar med jobben måste bekämpa massarbetslösheten
            och inte bara administrera den. Sverige kan ha både en anständig
            sjukförsäkring och en jobbpolitik värd namnet. Och var så säkra:
            På dessa områden kommer det att bli fortsatt politisk strid.
          </note>
          <note type="speaker">
            Anf. 2 Statsminister FREDRIK REINFELDT (M) replik:
          </note>
          <note>
            Herr talman! Först tack till Mona Sahlin för riktiga beskrivningar
            av situationen i Malmö. Jag tycker att det är viktigt att många,
            om det sedan är Mona Sahlin eller Erik Ullenhag, är på plats och
            följer det som händer i Malmö. Jag tror att många kan känna igen
            sig i den beskrivning av oro som Mona Sahlin har gett.
          </note>
          <note>
            Än viktigare i det här läget tycker jag är att rättssamhällets
            resurser är på plats för att svara på den fråga som vi trots allt
            inte har ett svar på: Vem eller vilka? Det är först när vi vet
            svaret på vem eller vilka som samhällets debatt och åtgärder kan
            fortsätta. Jag är övertygad om att Mona Sahlin tänker vara engagerad,
            och också jag, i det på olika sätt.
          </note>
          <note>
            Jag ska återkomma till blocköverskridande överenskommelser i
            mitt huvudanförande. Det fanns i Mona Sahlins inledning en signal
            om omprövning inom socialdemokratin. Jag har egentligen bara en
            fråga i den delen. Thomas Östros framställde under presentationen
            av det rödgröna budgetalternativet en idé om möjligheten att ompröva
            en del av skattepolitiken. Han nämnde en förändrad syn på RUT,
            att det kanske är att acceptera att förmögenhetsskatten är borta
            och att det inte ska ställas krav på reformering av fastighetsskatten
            i framtiden.
          </note>
          <note>
            Jag kan säga att det kan tyckas vara välkomna besked, men jag
            måste ändå resa en fråga. Jag tror att det är andra skatter som
            har väckt mer frågor. Varför var det till exempel inte viktigt
            att peka ut det faktum att det var stora skattehöjningar för vanligt
            folk som jobbar, kilometerskatt och bensinskatt, som var det som
            skulle bli föremål för omprövning? Delar Mona Sahlin Thomas Östros
            bedömning, eller är det för tidigt att säga i vilken riktning
            detta ska utvecklas?
          </note>
          <note type="speaker">
            Anf. 3 MONA SAHLIN (S) replik:
          </note>
          <note>
            Herr talman! Till att börja med vill jag kommentera lite mer
            situationen i Malmö. Min poäng med att nämna integrationsministerns
            besök på en boxningsklubb i Rosengård var att det därmed blev
            en diskussion om en på något vis misslyckad integrationspolitik
            skulle ha något som helst att göra med att någon eller några utför
            dessa dåd i Malmö som sätter skräck i en så stor del av Malmös
            befolkning. Det är en fråga om rättssamhället, en fråga om polisens
            resurser och det är också en fråga om, vilket vi socialdemokrater
            förde fram tillsammans med våra vänner i Malmö, hur man kan komma
            åt förekomsten av de många och allt fler illegala vapen som finns,
            inte bara i Malmö men också där. Därför reste vi ett antal frågor
            om hur polisen skulle kunna få ytterligare möjligheter att bekämpa
            och beslagta de illegala vapnen. Inte minst skulle tullen kunna
            få som en övergripande uppgift att söka efter illegala vapen,
            vilket de inte har i dag.
          </note>
          <note>
            Det vore intressant om statsministern kunde reagera på det och
            åka ned till Malmö, för det gav en viktig och värdefull bild.
          </note>
          <note>
            När det gäller skattepolitiken och de allmänna politiska åtagandena
            delar jag självfallet Thomas Östros syn. Det gör jag i alla frågor,
            för vi delar samma partis värderingar. Men när det gäller skattepolitiken
            vill jag påminna om att statsministern representerar i dag en
            minoritetsregering. När vi hade valdebatten fick vi, när du och
            jag var på Svenskt Näringslivs årsmöte, en fråga om det fanns
            behov av att titta på skattepolitiken brett. Då svarade du kaxigt
            och starkt: Nej.
          </note>
          <note>
            Nu står du här som ledare för en minoritetsregering och frågar
            efter synen på skatterna. Jag tror att vi måste få ett tydligare
            besked från statsministern hur strategin ser ut för den minoritetsregering
            som du leder. Den kan inte bara vara beroende av hur vi socialdemokrater
            analyserar vår valförlust.
          </note>
          <note type="speaker">
            Anf. 4 Statsminister FREDRIK REINFELDT (M) replik:
          </note>
          <note>
            Herr talman! Det är naturligtvis sant. Sedan är det lämpligt
            att jag i ett replikskifte ställer frågor om just Socialdemokraternas
            alternativ. Jag ska återkomma till det.
          </note>
          <note>
            Svenskt Näringsliv vill gärna att vi ska genomföra en skattereform
            som är inriktad på företagsskattelättnader. Vi tycker att vi har
            varit tydliga med vår inriktning, att mer inrikta oss mot inkomstskatter
            för låg- och medelinkomsttagare. Vi avser att fullfölja den politiken
            under mandatperioden, och jag ska återkomma till det.
          </note>
          <note>
            Jag har varit på samma boxningsklubb med Dallas i Malmö och tycker
            att det är fantastiskt att få ta del av deras arbete. Jag satt
            med en grupp av ungdomar som via boxningen kommit ut ur dåliga
            spiraler och dessutom med en polis som hade vuxit upp i samma
            område. Jag tror att man kan hitta viktiga svar hos Dallas på
            den där boxningsklubben.
          </note>
          <note>
            Jag delar naturligtvis helt Mona Sahlins poäng att vi ska se
            över och se till att rättssamhällets resurser finns på plats och
            titta på om vi behöver förstärka i någon del.
          </note>
          <note>
            Återigen: Vi måste först få svar på vem eller vilka och sedan
            gå vidare.
          </note>
          <note type="speaker">
            Anf. 5 MONA SAHLIN (S) replik:
          </note>
          <note>
            Herr talman! Alldeles oavsett vem eller vilka så finns det allt
            fler illegala vapen, inte bara i Malmö utan i allt större delar
            av Sverige. Det finns åtgärder som polis och tull skulle kunna
            få för att lättare kunna bekämpa förekomsten och införseln och
            inte minst komma åt de kriminella gäng som ofta ligger bakom dessa
            illegala vapens införsel i Sverige. Det har vi socialdemokrater
            lagt fram förslag om, och jag hoppas att ni tittar på dem med
            öppna ögon.
          </note>
          <note>
            När det handlar om skattepolitiken har vi anledning att ompröva
            och titta kritiskt på vår politik i socialdemokratin efter denna
            valförlust. Men en sak kan jag lova statsministern: När vi ser
            över skattepolitiken kommer det inte att handla om att vi vill
            öka skillnaderna mellan pensionärer och löntagare. Det kommer
            inte att handla om att öka de orättvisa inslagen i den fördelningspolitik
            och den skattepolitik som din regering står bakom. Det jag vill
            se på är hur skattepolitiken ska bidra till både rättvis fördelning
            och tillväxt och företagande. Så ser den socialdemokratiska omprövningen
            ut.
          </note>
          <note type="speaker">
            Anf. 6 Utbildningsminister JAN BJÖRKLUND (FP) replik:
          </note>
          <note>
            Herr talman! I måndags intervjuades Metalls ordförande Stefan
            Löfven i radioekot om den svenska energipolitiken. Han sade så
            här: Vi underförstått IF Metall har svårt att se att vi ska klara
            energiförsörjningen genom att ta bort halva elförsörjningen. Vi
            har svårt att se hur vi ska klara det och samtidigt ha förutsättningar
            för att klara industrin, och det är vår utgångspunkt.
          </note>
          <note>
            Det var ett grundskott, en mycket stark kritik, han riktade mot
            den rödgröna energipolitiken. Jag har egentligen bara en fråga
            till Mona Sahlin: På vilket sätt har Stefan Löfven fel?
          </note>
          <note type="speaker">
            Anf. 7 MONA SAHLIN (S) replik:
          </note>
          <note>
            Herr talman! Det är lite anmärkningsvärt. Här står en vice statsminister
            i en minoritetsregering och dundrar på om energipolitiken som
            om ingenting hade hänt. Är det någonting svensk energipolitik
            behöver, Jan Björklund, är det lösningar över blockgränserna.
            Vi rödgröna hade ett sådant förslag som ni hela tiden sade nej
            till. Nu fortsätter du att blåsa till strid i en tid då svensk
            industri behöver besked om: Var finns långsiktigheten? Var finns
            tydligheten?
          </note>
          <note>
            Menar du att ni här i riksdagen snarare ska titta på Sverigedemokraterna
            för att hitta stöd för svensk energipolitik, eller vill du på
            allvar hitta en lösning som är långsiktig för svensk industris
            konkurrenskraft? Det gäller fortfarande för den rödgröna överenskommelsen,
            och den tänker jag stå fast vid.
          </note>
          <note type="speaker">
            Anf. 8 Utbildningsminister JAN BJÖRKLUND (FP) replik:
          </note>
          <note>
            Herr talman! Mona Sahlin måste ha missat något i mitt första
            inlägg här. Det var inte jag som blåste till strid, det var Stefan
            Löfven. Det var han som kritiserade Socialdemokraternas energipolitik
            för att rycka undan mattan för den svenska basindustrin.
          </note>
          <note>
            Hundratusentals människor i Sverige är beroende av basindustrin
            för sin sysselsättning. Den drar in hundratals miljarder i exportintäkter
            till Sverige varje år. Utan kärnkraft kommer den att stanna. Det
            är det Löfven försöker säga här.
          </note>
          <note>
            Riksdagen har under den förra mandatperioden fattat beslut om
            en långsiktig energipolitik som industrin och IF Metall välkomnar.
            Det är dags för Socialdemokraterna att tänka om.
          </note>
          <note type="speaker">
            Anf. 9 MONA SAHLIN (S) replik:
          </note>
          <note>
            Herr talman! Jag tycker fortfarande att Jan Björklund bortser
            från det faktum att han i dag står här som representant för en
            minoritetsregering. Långsiktighet uppnås inte genom ett beslut
            under den förra mandatperioden, utan det handlar om de riktigt
            långsiktiga övervägandena om svensk konkurrenskraft och svensk
            energipolitik.
          </note>
          <note>
            Jag och Stefan Löfven sitter i samma verkställande utskott i
            socialdemokratin. Jag är fullständigt medveten om att denna långsiktighet
            bara går att uppnå över blockgränserna. Du kan inte gömma dig
            bakom det kloka en socialdemokrat säger, utan du måste i stället
            ta ansvar för den regering som du företräder och de blocköverskridande
            lösningar som du måste vara arkitekten bakom, och det gör mig
            lätt bekymrad.
          </note>
          <note type="speaker">
            Anf. 10 Närings- och energiminister MAUD OLOFSSON (C) replik:
          </note>
          <note>
            Herr talman! Jag vill komma med en liten sakkorrigering. Ni hade
            inte något gemensamt energipolitiskt förslag när vi diskuterade,
            men är det så att det kommer är det väldigt välkommet att föra
            en diskussion om det.
          </note>
          <note>
            Jag lyssnade till Mona Sahlin i valrörelsen och nu till hennes
            inledningsanförande. Mona Sahlin pratar om entreprenörskap och
            tillväxt och lyfter också fram det som ett prioriterat område.
            Det fanns också mycket kritik mot regeringen under valrörelsen.
          </note>
          <note>
            Regeringens politik har lett till ett mycket bra resultat. Vi
            rankas väldigt högt i världen när det gäller företagsklimat och
            innovationsförmåga. Vi ser också att företagandet ökar. Men det
            finns också förbättringsområden, och det är jag den första att
            säga.
          </note>
          <note>
            Vi har inte alls samma andel kvinnor som män som startar företag,
            trots att vi har fått upp nystartandet till nästan 40 procent.
            Att vi har klarat av att få upp den här andelen beror mycket på
            att vi har gjort insatser. Vi har gjort särskilda insatser för
            kvinnors företagande med rådgivning, utbildning, ambassadörer
            och styrelseutbildning. Vi har också öppnat välfärdssektorn med
            lagen om valfrihet, barnomsorgspengen, apoteksmonopolets avskaffande,
            den fria etableringsrätten inom primärvården och införandet av
            RUT-avdraget.
          </note>
          <note>
            Detta har lett till att kurvan uppåt är mycket skarp när det
            gäller kvinnors företagande. Jag ser framför mig att möjligheten
            för kvinnor att starta och driva företag kommer att öka. Det kommer
            att skapa väldigt många nya jobb.
          </note>
          <note>
            I budgetmotionen från oppositionen, där ju Socialdemokraterna
            ingår, säger ni nej till alla de här reformerna plus satsningen
            på kvinnors företagande. Jag får inte ihop det. Om ni vill att
            kvinnor och män ska kunna starta företag på samma vis och på samma
            villkor, varför är ni då emot alla de reformer som vi gör på välfärdsområdet
            och de satsningar som vi gör på kvinnors företagande? Varför ska
            inte kvinnor ha samma möjligheter som män att starta och driva
            företag? Det är för mig obegripligt.
          </note>
          <note type="speaker">
            Anf. 11 MONA SAHLIN (S) replik:
          </note>
          <note>
            Herr talman! Maud Olofsson börjar också med lite nålstick om
            energipolitiken. Jag hoppas, för svensk industris skull, att ni
            går tillbaka och ägnar ett regeringssammanträde en torsdag åt
            att fundera över hur långsiktigheten ska se ut. Vi rödgröna har,
            och det vet Maud Olofsson mycket väl, en samlad politik för svensk
            energi som vi hade velat föra över blockgränserna om vi hade vunnit
            valet. Nu gjorde vi inte det, utan det är upp till er att ta de
            initiativen.
          </note>
          <note>
            Sedan upprepar Maud Olofsson en sak som jag tycker är mycket
            märklig. Det låter som om svenska kvinnors företagande bygger
            på fortsatta utförsäljningar inom svensk välfärd och som om just
            svenska kvinnors företagande är beroende av att de djupt orättvisa
            RUT-avdragen ska fortsätta att utvecklas. Det tror inte vi.
          </note>
          <note>
            Den budgetmotion som vi har lagt fram är förstås en uppföljning
            av det vi gick till val på. Det är därför vi lade fram den. Där
            handlar det om att ge lägre kostnader för anställda, att ge bättre
            villkor för forskning, större insatser och möjligheter för kompetensutveckling
            också för kvinnliga företagare och allmänt bättre villkor för
            småföretagandet i Sverige. Det gynnar såväl mäns som kvinnors
            företagande, och det gör inte de bidrag som Maud Olofssons departement
            har haft att jobba med när det handlar just om kvinnligt företagande.
            Kvinnor förtjänar en mer generell insats i politiken som verkligen
            gynnar ny tillväxt och nytt företagande, och det har inte regeringen
            visat prov på så här långt.
          </note>
          <note type="speaker">
            Anf. 12 Närings- och energiminister MAUD OLOFSSON (C) replik:
          </note>
          <note>
            Herr talman! Det vore intressant om det vore så att din politik
            ledde till något resultat, Mona Sahlin. De saker som vi har gjort
            har lett till att vi nu har ett nystartande bland kvinnor på nästan
            40 procent. Det är inte något konstigt att det leder till fler
            kvinnliga företag om man öppnar välfärdssektorn. 80 procent av
            dem som är anställda i offentlig sektor är kvinnor. Om vi inför
            ett förbud för dem att starta och driva företag är det naturligtvis
            jättesvårt att få se antalet företag öka.
          </note>
          <note>
            Det handlar inte om någon utförsäljning av offentlig sektor.
            Det är inte alls detta det är frågan om. Det handlar om att öppna
            möjligheter och skapa den valfriheten inom välfärden som Mona
            Sahlin pratade om i talarstolen alldeles nyss. Det handlar om
            att ge samma möjligheter för kvinnor och män att starta företag.
          </note>
          <note>
            Det är klart att de satsningar som vi har gjort, välfärdssektorns
            öppnande och de särskilda satsningarna på kvinnors företagande,
            har gett resultat. Det kan Mona Sahlin läsa innantill.
          </note>
          <note>
            Jag blir så förundrad över att Mona Sahlin, som är en modern
            kvinna som rätt ofta står på kvinnornas sida i debatten, vägrar
            att se att det här har gett frihet till många kvinnor. Varför
            kan de inte få samma möjligheter som männen?
          </note>
          <note type="speaker">
            Anf. 13 MONA SAHLIN (S) replik:
          </note>
          <note>
            Herr talman! Vi ska ompröva och titta på mycket i svensk socialdemokrati,
            men det gäller inte utgångspunkterna för hur ett starkt, jämlikt
            och rättvist välfärdssamhälle ser ut.
          </note>
          <note>
            Om Maud Olofssons enda besked till svenska kvinnor är att det
            bara är med fortsatta avknoppningar eller fortsatta privatiseringar
            inom svensk vård som möjligheten till utveckling av kvinnors företagande
            finns, vill jag säga att jag inte ställer upp på det. Det är inte
            förbjudet att starta vårdbolag. Det finns många, och de gör bra
            saker. De bidrar till mycket, men jag kommer aldrig att medverka
            till att det bara handlar om valfrihet för vårdbolagen att välja
            patienter och inte om att stå upp för rätten för patienter att
            välja vård.
          </note>
          <note>
            Det är en stor skillnad på det och att en samlad strategi för
            att kvinnors företagande i kemisektorn, industrisektorn och byggsektorn
            likaväl som i vårdsektorn ska vara en del av den fortsatta tillväxten
            i Sverige. Det är svensk socialdemokratis syn, och den delar inte
            du. Det vet jag.
          </note>
          <note type="speaker">
            Anf. 14 JIMMIE ÅKESSON (SD) replik:
          </note>
          <note>
            Herr talman! Huruvida det förskräckliga som har hänt och händer
            i Malmö är ett integrationsproblem eller inte vet vi inte. Vi
            vet över huvud taget väldigt lite om det som har hänt i Malmö.
            Jag tycker att man ska akta sig för alltför tvärsäkra påståenden
            om det. Vi vet att den nationella trygghetsundersökningen 2009
            visade att Malmöborna är de mest otrygga i landet. Det kan vara
            bra att ha med sig.
          </note>
          <note>
            Mona Sahlin påstår att mitt parti har rasistiska rötter. Vi kommer
            säkert att återkomma till den diskussionen så småningom, men det
            är inte mitt parti som har tagit initiativ till rasbiologisk forskning
            eller till tvångssterilisering av människor. Det är ditt parti,
            Mona Sahlin. Det tycker jag att du ska ta med dig.
          </note>
          <note>
            Mona Sahlin pratar också om klyftor, och det är angeläget. Vi
            kan inte vänta, upprepade Mona Sahlin och Socialdemokraterna under
            hela valkampanjen. Det finns en grupp till som inte kan vänta.
            Det är landets pensionärer. De straffbeskattas i dag just därför
            att de tidigare har arbetat och skjutit upp en del av sin lön
            som de nu tar ut som pension. För det får de betala högre skatt
            än vad Mona Sahlin, jag och andra som arbetar gör.
          </note>
          <note>
            I ett brev till landets pensionärer ett par veckor före valet
            skrev Mona Sahlin bland annat: Vi tycker att det här är respektlöst.
            Det rimmar illa med svenska värderingar om rättvisa. Varför ska
            de äldre som byggt upp välfärden diskrimineras i skattesystemet?
          </note>
          <note>
            Jag inbillar mig att det var många som läste det här brevet som
            såg det som ett löfte från Mona Sahlin och socialdemokratin. Därför
            förundrar det mig lite grann att man gömmer undan den här ganska
            beskedliga satsningen i den budgetmotion som de rödgröna nyligen
            har lagt fram. Är den här frågan inte lika viktig längre?
          </note>
          <note type="speaker">
            Anf. 15 MONA SAHLIN (S) replik:
          </note>
          <note>
            Herr talman! Jag darrar inte på manschetten en enda gång när
            jag säger att Sverigedemokraterna är ett parti som har rasistiska
            rötter. Jag har följt ditt parti under många år, Jimmie Åkesson,
            och ditt parti har följt mig under lika många år. Jag vet vad
            ni står för. Jag vet var ni kommer ifrån. Jag vet var många av
            era företrädare också i dag, väldigt nära i tid, har sina rötter.
            För den som tvivlar skulle jag rekommendera läsning av till exempel
            Stieg Larssons och Mikael Ekmans bok Sverigedemokraterna Den nationella
            rörelsen .
          </note>
          <note>
            Jag har som socialdemokratisk partiledare under många år förstås
            tagit ansvar för att vår historia blir synlig och att den har
            fått effekter för hur politiken ser ut i dag. Men du står här
            än i dag och förnekar det som är så uppenbart för alla som kan
            följa den politiska debatten: att Sverigedemokraterna är ett parti
            som är sprunget ur vitmaktrörelsen och den rasistiska rörelsen.
          </note>
          <note>
            Det syns också, Jimmie Åkesson, i era förslag. Det är ju inte
            pensionärernas väl och ve som står i fokus för de förslag ni har
            lagt fram i er budgetmotion. Det är angreppen mot svensk biståndspolitik,
            mot svensk flyktingpolitik och dessutom mot många av våra svenska
            medborgare. Jimmie Åkessons parti föreslår till exempel att vi
            ska lägga ned Diskrimineringsombudsmannen, som om inte denna fråga
            för kvinnor, för människor med invandrarbakgrund och för äldre
            är en djup och svår fråga i vårt samhälle.
          </note>
          <note>
            Du leder ett parti med rasistiska rötter, och det tar jag på
            mitt ansvar att fortsätta bekämpa, också här i riksdagen.
          </note>
          <note type="speaker">
            Anf. 16 JIMMIE ÅKESSON (SD) replik:
          </note>
          <note>
            Herr talman! Som jag sade: Jag tror att vi återkommer till den
            diskussionen så småningom och säkert vid ett flertal tillfällen
            i den här kammaren. Men jag tycker ändå att det är tråkigt jag
            kommer att prata mer om det sedan också att vi inte kan föra en
            saklig och civiliserad debatt, utan att man ständigt måste kasta
            de här epiteten omkring sig så fort någon vågar kritisera den
            komplett misslyckade invandrings- och integrationspolitiken. Jag
            tycker att det är tråkigt, och det är framför allt inte värdigt
            den här församlingen.
          </note>
          <note>
            Mona Sahlin svarar inte på mina frågor om skatteklyftan mellan
            pensionärer och löntagare, och det kanske förvisso är ett svar
            i sig att hon inte gör det. Det är en ganska beskedlig satsning
            som görs i den rödgröna budgetmotionen, och man tycks vilja gömma
            undan den här frågan. Då är min fråga: Vilken prioritet har frågan
            om pensionärsskatten för socialdemokratin och De rödgröna i dag?
            Jag tycker att Mona Sahlin är skyldig att ge det svaret till de
            pensionärer som hon lovade en skattesänkning före valet.
          </note>
          <note type="speaker">
            Anf. 17 MONA SAHLIN (S) replik:
          </note>
          <note>
            Herr talman! Jag är inte bara skyldig ett svar inte till Jimmie
            Åkesson men till pensionärerna och de känner till det svaret.
            De vet att socialdemokratin aldrig kommer att vika från att skatten
            ska vara lika för löntagare och pensionärer. De vet mycket väl
            hur mycket vi kämpade för det i valrörelsen och att det finns
            med i vår budgetmotion.
          </note>
          <note>
            Skillnaden mellan dig, Jimmie Åkesson, och mig är inte bara vår
            ideologiska bakgrund. Det är också att när jag lägger fram förslag
            ska de vara realistiska att finansiera. Du bygger i stort sett
            vartenda ett av förslagen i er budgetmotion på att bara man blir
            av med det du kallar massinvandringen har man löst Sveriges problem.
            Det är inte sant. Det är bara ett sätt att ställa grupp mot grupp.
          </note>
          <note>
            Det vet Sveriges pensionärer, för de har varit med och byggt
            upp den solidariska, starka politik som har gjort Sverige så framgångsrikt.
            Det har man inte gjort genom att ställa grupp mot grupp, tvärtom.
            Det vet Sveriges pensionärer, och det tänker jag fortsätta bygga
            på.
          </note>
          <note type="speaker">
            Anf. 18 LARS OHLY (V) replik:
          </note>
          <note>
            Herr talman! Sverige deltar i ett krig, ett krig i Afghanistan
            som har pågått i nio år nu, ett krig som har haft skiftande argument
            för sig. Det var först kampen mot al-Qaida och kampen mot terrorismen
            och sedan kampen mot talibanerna och kampen för kvinnors rättigheter.
            Ibland har det framskymtat att det också har handlat om tillgången
            till olja och gas. Det har också handlat om att bekämpa droghandel.
            Ja, det har varit en mängd olika argument.
          </note>
          <note>
            Det här kriget har misslyckats. Väldigt många är överens om det.
            Internationellt sker en diskussion som utgår ifrån att det i längden
            inte går att fortsätta detta krig om man vill att Afghanistans
            folk ska ha förutsättningar för utveckling.
          </note>
          <note>
            I stället för soldater behövs lärare, barnmorskor och infrastruktur,
            och för att det ska bli verklighet krävs det en ny strategi, internationellt
            men även för Sveriges del. Vi i Sverige kan göra vårt. Vi kan
            utforma en egen, ny strategi, en civil strategi med bistånd och
            diplomati som de viktigaste beståndsdelarna.
          </note>
          <note>
            Det här var vi rödgröna överens om. Vi lade fram ett sådant förslag
            i valrörelsen. Vi gick till val på det. Det var ett tydligt byte
            av strategi. Det var en tydlig inriktning på att nu ska kriget
            för svensk del upphöra. Nu ska de svenska trupperna dras tillbaka.
          </note>
          <note>
            Den överenskommelsen kommer Vänsterpartiet att stå för också
            här i riksdagen. Vi kommer att lägga fram den som motion med anledning
            av den proposition som regeringen lägger fram i morgon.
          </note>
          <note>
            Min fråga till Mona Sahlin är: På vilken punkt har den överenskommelse
            som Socialdemokraterna och Miljöpartiet har ingått med regeringen
            inneburit en ny strategi? På vilken punkt innebär detta en brytning
            med det misslyckade kriget?
          </note>
          <note type="speaker">
            Anf. 19 MONA SAHLIN (S) replik:
          </note>
          <note>
            Herr talman! Jag vill börja med att säga det som Lars Ohly inte
            nämnde i början. Det är ändå så att Sverige finns i Afghanistan
            i ISAF-styrkorna och med ett FN-mandat, ett uppdrag som har upprepats
            av FN:s säkerhetsråd nu ganska nyligen. Det är också sant att
            de långsiktiga målen om utveckling i Afghanistan, om att bekämpa
            fattigdomen och om att ge kvinnor möjlighet att leva fria liv
            inte går att kriga fram. Men det är viktigt att kriget mot talibanerna
            har varit och fortfarande är en av utgångspunkterna i Afghanistan.
          </note>
          <note>
            Det har jag sett som helt avgörande, och det var det också i
            vår gemensamma överenskommelse, som jag tyckte var bra. Men sedan
            hände något den 19 september. Vi förlorade valet. Mitt övervägande
            har varit väldigt tydligt: Sverige och svensk socialdemokrati
            förutsätter, när det handlar om stora, viktiga säkerhetspolitiska
            åtaganden att be svenska män och kvinnor att riskera sina liv
            en stark och bred uppslutning här i riksdagen. Det var för mig
            och socialdemokratin väldigt viktigt.
          </note>
          <note>
            Det finns några punkter i överenskommelsen som inte regeringen
            har uttryckt tidigare: en mycket tydlig övergång till civil ledning,
            en mycket tydlig övergång från stridande till stödjande, en mycket
            tydlig skrivning som handlar om det ökande biståndsbehovet, inte
            minst uppe i norra Afghanistan. Sammantaget är det en ny, gemensam
            strategi för våra insatser i Afghanistan som ska möjliggöra ett
            avslut på det militära och ett långsiktigt åtagande för det civila
            och de mänskliga rättigheterna. Jag tycker att det här blev en
            bra och värdig överenskommelse, och jag står för den.
          </note>
          <note type="speaker">
            Anf. 20 LARS OHLY (V) replik:
          </note>
          <note>
            Herr talman! I en tidigare replik till Maud Olofsson sade Mona
            Sahlin: Vi lade fram vår budgetmotion därför att det var den politiken
            vi gick till val på.
          </note>
          <note>
            Men i Afghanistanfrågan sviker ni den politik ni gick till val
            på och som människor som röstade rödgrönt också trodde att de
            rödgröna partierna skulle stå för efter valet.
          </note>
          <note>
            Det är inte så att detta är ett byte av strategi. Robert Egnell,
            som jobbar på Försvarshögskolan, säger: Om det fanns ett stanna-
            och ett lämnaalternativ i valrörelsen är den här överenskommelsen
            mellan Socialdemokraterna, Miljöpartiet och regeringen stannaalternativet.
            Staffan Dopping, tidigare informationsdirektör vid Försvarsmakten
            säger att det här är en bra överenskommelse, men att det är besvärande
            att ni inte kan tala om att det faktiskt innebär att ni inte byter
            strategi. Ni fortsätter med mer av samma, och det är det er överenskommelse
            innebär.
          </note>
          <note>
            Varför är det plötsligt viktigt att vara kvar långsiktigt militärt
            i stället för att byta strategi och övergå till bistånd och civil
            verksamhet?
          </note>
          <note type="speaker">
            Anf. 21 MONA SAHLIN (S) replik:
          </note>
          <note>
            Herr talman! Jag tycker att det är viktigt att långsiktigt vara
            i Afghanistan militärt. Jag tycker att det är viktigt att inte
            bara byta strategi utan ännu starkare understödja de krafter med
            utbildning av de afghanska militära styrkorna, av polisen men
            också av det civila samhället i Afghanistan som möjliggör att
            den militära närvaron går att avsluta snabbare.
          </note>
          <note>
            Men det är en viss skillnad, Lars Ohly det vet jag att du också
            förstår mellan åtaganden som handlar om vilken skattepolitik man
            vill se och åtaganden som handlar om att sluta upp brett i riksdagen
            runt utrikes- och säkerhetspolitiken, inte minst när det handlar
            om att be svenska medborgare riskera sina liv i ett annat land.
          </note>
          <note>
            Jag skulle inte ha kunnat titta vare sig dem eller väljarna i
            ögonen, med den situation vi nu fick efter valet, om vi hade lämnat
            hela denna fråga till denna mycket parlamentariskt osäkra riksdag
            och, inte minst, herr Jimmie Åkesson. Därför kände jag ett ansvar
            för att göra upp med regeringen, om innehållet blev bra, och det
            tycker jag att det blev. Det är mina bevekelsegrunder.
          </note>
          <note type="speaker">
            Anf. 22 Socialminister GÖRAN HÄGGLUND (KD) replik:
          </note>
          <note>
            Herr talman! Mona Sahlin har här pratat om många viktiga frågor.
            En av dem handlar om vården. Jag ska återkomma till det senare,
            i mitt huvudanförande. Men nu tänkte jag ägna ett par minuter
            åt en fråga som vi brukar diskutera i samband med debatterna,
            nämligen familjepolitiken.
          </note>
          <note>
            Där har det hittills gått en tydlig skiljelinje mellan dem som
            säger att det är vi som politiker som vet bäst och oss som säger
            att det är föräldrarna som vet det bästa för sina barn. Därför
            finns det också olika politiker.
          </note>
          <note>
            Det finns en grupp, som Mona Sahlin tillhör, som säger att det
            ska finnas en mall i form av en föräldraförsäkring, som är fantastiskt
            fin i Sverige, och därutöver naturligtvis kommunalt subventionerad
            barnomsorg.
          </note>
          <note>
            På vår sida säger vi också att föräldraförsäkringen är värd att
            slå vakt om. Den betyder väldigt mycket för barnfamiljerna. Men
            därutöver ska det finnas fler alternativ för den som vill välja.
            Det ska finnas en väl utbyggd kommunal förskola med hög kvalitet
            och små grupper. Men det ska också finnas barnomsorgspeng. Det
            ska finnas vårdnadsbidrag eller andra konstruktioner som gör det
            möjligt för människor att bestämma mer själva.
          </note>
          <note>
            När Mona Sahlin tidigare talade om välfärdsområdet talade hon
            om valfrihet som ett värde, valfrihet som en kvalitet på välfärdsområdet.
            Men på det här området är det väldigt svårt för mig att förstå
            hur Socialdemokraterna kan ha en blind fläck, en brist. Man vill
            inte se möjligheten att lägga makt och förmåga hos föräldrarna
            att själva bestämma.
          </note>
          <note>
            Jag tror inte att det här är vilken fråga som helst. Någon kanske
            tänker: Nu tjatar han om den där frågan igen. Men jag tror att
            den har en otroligt stor betydelse när det gäller att skapa trygga
            uppväxtförhållanden, inte för de flesta utan för alla barn i Sverige.
          </note>
          <note type="speaker">
            Anf. 23 MONA SAHLIN (S) replik:
          </note>
          <note>
            Herr talman! Göran Hägglund säger att det här är en blind fläck
            för socialdemokratin. Det är precis tvärtom. Det är socialdemokratin
            och det hoppas jag att Göran Hägglund kan ge oss som under lång
            tid har byggt upp föräldraförsäkringen och barnomsorgen, ofta
            i hård politisk strid med de borgerliga partierna i Sverige. Det
            har just handlat om insikten att mina barns generation inte skulle
            tvingas göra samma val som mina föräldrars generation tvingades
            göra. För kvinnor var nämligen frågan: Ska jag skaffa barn, eller
            ska jag skaffa jobb och utbildning?
          </note>
          <note>
            Det åtagande som vi tog på oss, Göran Hägglund, var att ingen
            ung tjej eller kille någonsin skulle tvingas ställa den frågan.
            Detta skulle gå att kombinera.
          </note>
          <note>
            Du försvarar barnomsorgspengen, som drar bort resurser från förskolan.
            Du försvarar vårdnadsbidraget nu vet jag inte riktigt om du vill
            bygga ut eller avskaffa det, för det har kommit lite olika signaler.
            Men vårdnadsbidraget drar också bort resurser från förskolan.
          </note>
          <note>
            Jag ser fortfarande att det inte finns någon viktigare kamp för
            jämställdheten i dag än att slåss och stå upp för föräldraförsäkringen,
            med sin fantastiska flexibilitet och sina pappamånader, och svensk
            förskola med sin fantastiska kompetens och utvecklingsmöjlighet.
            Det är det som är grunden för jämställdhet i Sverige. Därför fortsätter
            jag att vara djupt kritisk till vårdnadsbidrag och barnomsorgspeng.
            Det är jag just därför att jag inte har en blind fläck, utan det
            är en fast del i det kollektiva minnet, som socialdemokratisk
            kvinna, hur det var för min mamma. Jag tänker aldrig låta mina
            döttrar hamna i samma situation. Därför står jag upp för detta.
          </note>
          <note type="speaker">
            Anf. 24 Socialminister GÖRAN HÄGGLUND (KD) replik:
          </note>
          <note>
            Herr talman! Det finns något som är underligt i det här resonemanget.
            Jag tror att vi alla här i lokalen tycker att föräldraförsäkringen
            är en väldigt viktig del och verkligen en grundval när det gäller
            småbarnsföräldrar och samhällsbygget över huvud taget. Det är
            all right för föräldrar att bestämma inom ramen för den fram till
            en viss dag. Om några föräldrar därefter skulle säga att de skulle
            vilja stanna hemma med sina barn några dagar till, någon månad
            till eller någon vecka till ska de närmast idiotförklaras eller
            i alla fall inte få något stöd, eftersom det, som Mona Sahlin
            säger, tar resurser eller drar bort resurser från förskolan.
          </note>
          <note>
            Varför är det bara vissa, de som väljer så som Mona Sahlin vill
            att de ska välja, som ska ha del av samhällets stöd till barnomsorg?
            Andra som väljer fel göre sig icke besvär.
          </note>
          <note>
            Jag tycker att det är svårbegripligt. Jag vill ha rättvisa. Jag
            vill ha valfrihet. Jag litar på att föräldrarna kan bestämma själva.
            Det tror jag är grunden för moderna familjer i dag.
          </note>
          <note type="speaker">
            Anf. 25 MONA SAHLIN (S) replik:
          </note>
          <note>
            Herr talman! Det är verkligen inte så att jag eller någon annan
            här i kammaren står och idiotförklarar föräldrar. Så är det verkligen
            inte. Det jag gör är att jag säger: Vi prioriterar.
          </note>
          <note>
            Du och jag prioriterar olika. Jag väljer att prioritera att fortsätta
            att utveckla svensk familjepolitik genom föräldraförsäkringen
            och genom svensk barnomsorg. Det gör jag inte därför att ingen
            annan ska kunna göra ett annat val, utan för att man inte kan
            få allt. Man måste våga prioritera, inte bara därför att resurserna
            är begränsade, utan också därför att det finns delar av de politiska
            programmen som mer eller mindre är en bas, den fasta grunden att
            stå på för att kunna fortsätta utveckla till exempel jämställdhetspolitiken.
          </note>
          <note>
            Vi fortsätter att säga att det kommer att vara föräldraförsäkringen
            och svensk barnomsorg. Och vi fortsätter att säga nej till att
            bygga ut barnomsorgspengen och framför allt vårdnadsbidraget.
            Vi fortsätter alltså att skiljas åt, Göran Hägglund, också på
            den punkten.
          </note>
          <note type="speaker">
            Anf. 26 Statsminister FREDRIK REINFELDT (M):
          </note>
          <note>
            Herr talman! Ärade ledamöter! I dag på morgonen nådde oss beskedet
            att de amerikanska väljarna, sin vana trogen, skulle man kunna
            tillägga, har röstat mot sittande president och regering. Inte
            ens Barack Obamas yes, we can och fantastiska seger för två år
            sedan kunde synbarligen bryta den trenden.
          </note>
          <note>
            Det finns ett missnöje, en bristande tilltro till politik. Det
            var faktiskt många som sade: Ja, så ser det oftast ut. I länder
            förlorar regeringar oftast val. Sverige 2010 är faktiskt ett undantag.
          </note>
          <note>
            Valet 2010 blev ett val med många vinnare, även om delar av resultatet
            naturligtvis väcker frågor. Det viktigaste är att det indikerar
            en ökad tillit till politik, till politiker, till förtroendevalda.
            Man ser faktiskt en ganska kraftigt ökad tilltro till många av
            dem som är i politiken och en tilltro till deras vilja att göra
            Sverige bättre.
          </note>
          <note>
            Vi ser det i ett valdeltagande som faktiskt stiger, som i förra
            valet, ytterligare en gång. Det är uppe på 85 procent. Det är
            många som är avundsjuka på Sverige för de nivåer som vi nu har
            lyckats nå. Notera också att antalet blankröster kraftigt sjunker.
            Det är många som har tagit ställning. Det är många som tror på
            demokratin i vårt land.
          </note>
          <note>
            Jag tycker också att det är viktigt att säga att valet indikerar
            en tilltro till regeringen. Det är en efterfrågan på vår arbetslinje.
            250 000 fler väljare har faktiskt röstat på alliansregeringen
            2010 jämfört med 2006. Om ni ser på regeringsunderlag under hela
            efterkrigstiden kommer ni att finna att det är svårt att hitta
            motsvarande stöd som den här regeringen har, för någon annan regering.
            Drygt 49 procent av väljarna har röstat på regeringsunderlaget.
          </note>
          <note>
            Men det är klart att vi också fick andra signaler från väljarna.
            Vi har drygt 7 miljoner röstberättigade i Sverige, och nära 340
            000 av dem valde att rösta på Sverigedemokraterna. Det är en röst
            som går i en annan riktning. Det visar att inte alla tycker och
            ser samma sak i fråga om Sverige.
          </note>
          <note>
            Jag kan naturligtvis inte ge svar för alla dessa människor. Jag
            tror inte heller att svaret är enhetligt. Men här ryms säkert
            en blandning av misstro mot Sverige, mot etablissemang och mot
            etablerade partier, misstro mot makten, som man upplever säger
            en sak och gör något annat, och en känsla av att Sverige, åtminstone
            för dessa människor, inte erbjuder de möjligheter som de tycker
            att andra får.
          </note>
          <note>
            Javisst det finns säkert kritik mot integrations- och invandringspolitiken,
            men det är att göra det för enkelt. Det viktiga är att erkänna
            att här har vi inte lyssnat tillräckligt bra. Inte jag, inte mitt
            parti, inte övriga riksdagspartier som fanns här före valet.
          </note>
          <note>
            Där har vi mycket kvar att göra och en läxa att lära, men det
            är viktigt att påpeka att det här kan inte beskrivas som en enhetlig
            våg över Sverige. 6,7 miljoner av de röstberättigade röstade inte
            på Sverigedemokraterna. De har också en rätt att bli respekterade.
          </note>
          <note>
            Med detta har vi förutsättningar för de kommande åren. Det är
            påtagligt när man träffar regeringschefer över Europa hur avvikande
            Sveriges förutsättningar nu ser ut. Vi har de bäst skötta offentliga
            finanserna i hela Europa. Vi har tillväxttal som ligger i tätklungan
            av den utvecklade världen. Här pratar vi inte om stora nedskärningsprogram,
            skattehöjningar eller nedskärningar i kärnan av välfärden.
          </note>
          <note>
            Vi avviker mycket från vår omvärld. Det kan vi vara nöjda med
            i det korta perspektivet, men det väcker naturligtvis frågan:
            Kan vi parallellt utvecklas så bra när andra är så tyngda av problem?
            Vi ska också notera att med den frekvens som oro och nedgångar
            brukar drabba världen och också Sverige kommer vi säkert under
            den här mandatperioden att uppleva att den uppgång vi nu ser i
            den svenska ekonomin lever på övertid. Runt hörnet kan nya prövningar
            komma.
          </note>
          <note>
            Vi ser nu också effekterna av fyra år av reformer inriktade på
            en arbetslinje. Den kritik regeringen hade 2006 handlade ju inte
            om den arbetslöshet vi beskrev utan om den arbetslöshet som vi
            dolde. Det var det som var poängen: att fullt arbetsföra människor
            i Sverige inte jobbade och samtidigt inte heller beskrevs som
            arbetslösa. Det var det som vi inriktade oss på att förändra.
          </note>
          <note>
            Vi har fört en reformpolitik inriktad på att öka drivkrafterna
            för arbete, det som ibland kallas för arbetsutbud. Vi ser ett
            kvitto på detta. Det är mycket kraftigt ökade drivkrafter, och
            det är många fler som nu söker sig till arbetsmarknaden. Sysselsättningen
            växer. Arbetslösheten sjunker men också ohälsotalen, det som ofta
            har varit grunden för att dölja en stor del av den svenska arbetslösheten.
          </note>
          <note>
            Detta är våra förutsättningar.
          </note>
          <note>
            Vi har också ett nytt parlamentariskt läge; många skulle säga
            en återgång till det som är det vanligaste i Sverige, nämligen
            minoritetsregerande. Minns att före regeringens tillträde 2006
            hade Sverige haft minoritetsregeringar oavbrutet i 25 år. Det
            är det vanligaste. Det får man ibland påminna om när man träffar
            människor från andra länder.
          </note>
          <note>
            Principen har egentligen alltid varit den att en minoritetsregering
            kan i Sverige regera därför att den opposition som står mot regeringen
            är oförenlig i sina politiska ambitioner. Om jag inte har missförstått
            sammansättningen av denna riksdag är det precis lika sant nu,
            om inte mer, jämfört med lägen som har funnits tidigare i historien.
          </note>
          <note>
            Men vi sade före valet att vår utgångspunkt är att i ett läge
            där riksdagen får ett åttonde parti kommer vi att vara beredda
            att ge regeringsmakten till det av de två regeringsalternativen
            som är störst på valdagen. Vi fullföljer detta. Det faktum att
            det är fråga om en minoritetsposition väcker krav på ansvarstagande
            och försök att söka bredare enighet i för landet viktiga frågor.
            Vi har också fullföljt detta.
          </note>
          <note>
            Jag delar Mona Sahlins beskrivning av att det är en på en gemensam
            syn baserad överenskommelse som vi har slutit om den svenska närvaron
            inom ramen för de internationella insatserna i Afghanistan. Det
            är hedrande och bra för denna riksdag att sex riksdagspartier
            med över 85 procent av väljarna står bakom denna överenskommelse.
          </note>
          <note>
            Tänk själva på de män och kvinnor som riskerar sina liv på plats
            i Afghanistan! Tänk på deras anhöriga som följer situationen!
            Ska de behöva möta ett läge där det är högst osäkert om det finns
            något politiskt stöd eller ett stöd som möjligen bygger på en
            eller två riksdagsledamöter i någon sorts hoppande majoritet?
            Det är ett sätt att visa ansvar för vår närvaro att vi på detta
            sätt brett kan samlas och också markera att vi har en idé om varför
            vi är där och en inriktning på våra ambitioner.
          </note>
          <note>
            Jag vill därför tacka Mona Sahlin, Peter Eriksson och Maria Wetterstrand
            för konstruktivitet och för mycket bra samtal och möjligheter
            att nå denna överenskommelse. Men den har kommit till just för
            att vi har enats i vår vilja att brett ta ansvar för de män och
            kvinnor som tjänstgör för fred i Afghanistan.
          </note>
          <note>
            För regeringen är nu inriktningen fortsatta reformer. Det är
            fortsatt ett huvudmål att sträva mot full sysselsättning. Med
            detta menar vi att alla ska kunna få jobb efter egen arbetsförmåga.
            Det är grovt underskattat hur svårt detta är i utvecklade ekonomier.
            Inte att de som är mest konkurrenskraftiga får jobb den diskussionen
            förs väldigt ofta utan anställningsbarheten som gör att alla utifrån
            egen arbetsförmåga också ska kunna göra sig gällande i arbetslivet.
            Det är den svåra utmaningen.
          </note>
          <note>
            För detta krävs en aktiv politik som i ytterligare steg förstärker
            drivkrafterna för jobb men också det som ökar anställningsbarheten.
            Där kommer viktiga reformer att komma på Jan Björklunds område
            med bättre kvalitet i utbildning, bättre resultat och också lärlingsutbildningar
            för att uppmuntra olika begåvningar genom den svenska skolan.
            Det är misslyckande i utbildningspolitiken som jag ser som kanske
            den enskilt viktigaste grunden till varför Sverige har en högre
            ungdomsarbetslöshet än många andra länder. Då är det problemet
            vi måste åtgärda, och dessa förändringar följer nu med viktiga
            utbildningsreformer under den här mandatperioden.
          </note>
          <note>
            Det är också viktigt att fortsätta vårda hållbara offentliga
            finanser. Jag ser återigen att när Sverige nu är på väg mot balans
            och överskott så säger en del att nu är det dags att göra slut
            på skattepengarna. Det förvånar mig. Det förvånar mig att man
            inte har lärt mer om vikten av att ha balans och överskott för
            att stå redo för att möta nästa nedgång. Aktsamhet i de hållbara
            offentliga finanserna över konjunkturcyklarna är det som har möjliggjort
            för oss att ha en annorlunda utveckling än övriga omvärlden, varför
            vi slipper prata nedskärningar och skattehöjningar. Det måste
            vi vårda de år som nu kommer.
          </note>
          <note>
            Till detta läggs ytterligare välfärdsambitioner och till det
            också ett sätt att möta spänningar i det svenska samhället som
            måste bygga på en idé om att se hela Sverige, att se till att
            vi får fler som jobbar, att vi håller ihop Sverige via de värderingar
            som har byggt vår öppna demokrati och som det i det här valet
            faktiskt från väljarna har kommit kraftfullt stöd för. Det är
            ett uttryck för en tilltro till Sverige, en tilltro till politik
            och demokrati som vi kommande år nu ska vi visa att vi kan förvalta.
          </note>
          <note>
            Tack ska ni ha!
          </note>
          <note>
            (Applåder)
          </note>
          <note type="speaker">
            Anf. 27 MONA SAHLIN (S) replik:
          </note>
          <note>
            Herr talman! Sverige har haft minoritetsregeringar under många
            mandatperioder. De har oftast letts av socialdemokratiska statsministrar
            och med stabila överenskommelser i riksdagen. Moderaterna hävdade
            länge att regeringar som inte hade majoritet efter ett val skulle
            avgå. Det gällde tydligen bara socialdemokratiska regeringar,
            för du, Fredrik Reinfeldt, satt ju kvar.
          </note>
          <note>
            Det har varit en framgång i valet, säger statsministern. Ja,
            det var det för Moderaterna. Men tre av fyra borgerliga partier
            tappade väljare, och en majoritetsregering förbyttes i en minoritetsregering.
            Så vad, Fredrik Reinfeldt, är regeringens strategi för detta parlamentariska
            läge? Lyssnar man på dig i dag och även tidigare kan det väl inte
            vara så som du nu säger, att din strategi är att säga till mig
            att jag måste vara med och ta ansvar för Sverige.
          </note>
          <note>
            Jag gör det när det är för Sverige. Vi gjorde det gemensamt med
            Miljöpartiet när det handlade om Afghanistan mycket, mycket bra.
            Men att ta ansvar för att 40 000 ytterligare ska utförsäkras ur
            sjukförsäkringen den här mandatperioden absolut nej! Vara med
            och ta ansvar för att långtidsarbetslösheten fortsätter att ligga
            på denna förskräckande höga nivå absolut nej!
          </note>
          <note>
            Därmed kvarstår frågan: Hur ser statsministerns parlamentariska
            strategi ut för det som Moderaterna tidigare tyckte var en helt
            omöjlig situation, nämligen en minoritetsregering utan en fast
            förankring här i riksdagen?
          </note>
          <note>
            Jag tar ansvar för Sverige, men hur ser statsministerns ansvar
            för regeringens politik ut?
          </note>
          <note>
            (Applåder)
          </note>
          <note type="speaker">
            Anf. 28 Statsminister FREDRIK REINFELDT (M) replik:
          </note>
          <note>
            Herr talman! Det var ju Göran Persson som faktiskt också valde
            att sitta kvar, då med stöd i riksdagen av 36 procent. Då såg
            inga socialdemokrater något större problem med det. Nu har vi
            en regering som har stöd från 49 procent av väljarna. Man kanske
            ska vara lite ödmjuk inför den skillnaden.
          </note>
          <note>
            Det är riktigt att vi vid det tillfället frågade hur regeringsunderlaget
            såg ut. Det har lett till förhandlingar och också förändringar
            som är på väg under svenska grundlagen som vi brett står bakom.
            Efter nästa val 2014 kommer det att genomföras en statsministeromröstning.
            Jag välkomnar den förändringen. Det blev ett bra svar på de frågor
            som jag tyckte att Moderaterna på ett berättigat sätt väckte.
          </note>
          <note>
            Jag har redogjort för den parlamentariska strategin i den delen.
            Den liknar de socialdemokratiska minoritetsregeringarnas inriktning.
            Det är oppositionens oförenlighet när det gäller politisk ambition
            som gör att den relativa majoritet som denna regering har gör
            det möjligt att regera Sverige. Det är bara i ett läge där här
            församlade socialdemokrater, sverigedemokrater, vänsterpartister
            och miljöpartister röstar på exakt samma förslag som regeringens
            förslag inte kommer att vinna. Vi har hört Mona Sahlin vid upprepade
            tillfällen lova svenska folket att aldrig försätta sig i en situation
            att på det sättet ge inflytande åt Sverigedemokraterna. Det är
            svaret. Till det svaret kommer förändringar i mitten av 90-talet
            för att förstärka regeringsmakten det var faktiskt syftet som
            gjordes av budgetordningen. De förstärker möjligheten för en regering
            att få igenom budgeten. Också jag ser möjligheter att på det sättet
            regera Sverige. Jag har också markerat och det kommer från regeringens
            sida att vi ska ta ett ansvar, lyssna in och göra överenskommelser.
            Andra partier, där framför allt Miljöpartiet och Socialdemokraterna
            tycker sig få ett riktigt och berättigat inflytande, ska också
            vara en del av de svar vi söker.
          </note>
          <note type="speaker">
            Anf. 29 MONA SAHLIN (S) replik:
          </note>
          <note>
            Herr talman! Det förtjänar att påpekas att när Göran Persson
            satt kvar blev det en stabil överenskommelse med två andra partier
            i riksdagen och för i stort sett alla de frågeställningar som
            sedan löpande avgjordes under mandatperioden. Det har inte du.
            Du låter återigen antyda det som jag verkligen har sagt, och när
            det gäller Afghanistan också visat, att vi inte tänker samarbeta
            med eller låta frågor som är avgörande för Sveriges framtid hamna
            i risken att det är Sverigedemokraterna som ska avgöra dem. Det
            är din regering som sitter i den situationen.
          </note>
          <note>
            Jag fortsätter att fråga: Vad är den parlamentariskt långsiktiga
            strategin? Jag kommer som socialdemokrat att medverka till att
            ta ansvar för Sverige, men du är inte Sverige. Du är en moderat
            statsminister för en borgerlig minoritetsregering. Det är ditt
            ansvar, inte oppositionsledarens, att visa hur den parlamentariska
            strategin ska se ut. Det ansvaret tycker jag inte att du har tagit.
          </note>
          <note type="speaker">
            Anf. 30 Statsminister FREDRIK REINFELDT (M) replik:
          </note>
          <note>
            Herr talman! Låt mig än en gång påpeka att Göran Perssons lösning
            åren då det var lite otydligt huruvida Vänsterpartiet och Miljöpartiet
            befann sig i regeringsställning, som en del av majoritetsunderlaget,
            som en del av oppositionen eller ibland faktiskt utövade allt
            på en gång, ledde till diskussioner om att det fanns stora oklarheter.
            Jag har hört miljöpartister säga att de aldrig någonsin önskar
            sig tillbaka till det läget. Det är väl egentligen bara socialdemokrater
            som ofta uttrycker att de inte såg några problem med detta. Alla
            andra upplevde att det var problematiskt.
          </note>
          <note>
            Men det här är inte det enda läge som har funnits under efterkrigstiden.
            Det har i hög utsträckning, också år då jag har suttit i riksdagen,
            byggt på att det har funnits en oförenlighet i de politiska strävandena
            hos oppositionen som har möjliggjort för då socialdemokratiska
            minoritetsregeringar och nu alliansregeringar att regera Sverige.
            Sedan får vi naturligtvis se hur det är möjligt utifrån budgetordning
            och det ansvarstagande vi försöker ta för breda överenskommelser.
            På det sättet har jag redogjort för vår strategi.
          </note>
          <note type="speaker">
            Anf. 31 PETER ERIKSSON (MP) replik:
          </note>
          <note>
            Herr talman! Man kan nog säga att Moderaterna har tagit ett starkare
            grepp och kontroll över regeringen. De mindre partierna har fått
            maka på sig efter valet. Centern har till exempel blivit av med
            ansvaret för de statliga företagen och för infrastrukturen. Reinfeldt
            själv har dessutom satt in Per Schlingmann som kommunikationsansvarig.
            Det borde betyda ett särskilt engagemang för just kommunikationerna.
          </note>
          <note>
            Därför blev jag förvånad över att regeringen direkt efter valet
            tog till storsläggan mot järnvägen. I stället för att lösa järnvägsproblemen
            minskar investeringarna i budgeten från 14,5 miljarder 2010 till
            bara 5 miljarder 2014. Det är en sänkning med två tredjedelar.
            Däremot ökar väginvesteringarna. Dessutom ska banavgifterna höjas
            dramatiskt. I valrörelsen fick vi också reda på att underhållet
            till järnvägen ska minska. Transporterna är avgörande för att
            lösa klimatfrågan. En modern infrastruktur är också avgörande
            för svensk konkurrenskraft. Varför vågar ni inte investera i framtiden?
            Varför är ni rädda för att investera i ökad konkurrenskraft och
            mindre utsläpp? Vad är det egentligen för hangups som gör er blinda
            och oförmögna att ta till synes självklara beslut?
          </note>
          <note type="speaker">
            Anf. 32 Statsminister FREDRIK REINFELDT (M) replik:
          </note>
          <note>
            Herr talman! Ett av de mer omfattande satsningsområdena som alliansregeringen
            har är infrastruktur. Det handlar om en plan fram över 2021 på
            nära 500 miljarder. Jag tror att den exakta siffran är 482 miljarder.
            Till det kommer en mycket kraftfull närtidssatsning. Det var en
            del av de krisåtgärder som efterfrågades av många och som vi tog
            fram stora resurser för. Vi bad då de myndigheter som bereder
            både järnvägs- och väginvesteringar att ta fram allt som i realiteten
            var färdigt att påbörja arbetet med. Vi fick en lista, och den
            var mycket lång. Vi förhandlade inte minst Centerpartiet var pådrivande
            och vi sade till slut att vi tar hela listan. Allt flyttade vi
            in i vår närtidssatsning, allt som var redo i Sverige; sätta en
            spade i marken, ett spett runt en sten eller hur man nu ska beskriva
            detta. Allt fick sina resurser.
          </note>
          <note>
            Vad är det Peter Eriksson vet om planläget och andra förberedda
            åtgärder som vi inte kände till vid det tillfället? Det gäller
            inte bara att ha en idé utan man måste också ha en förberedd plan,
            och det måste finnas ett läge och en färdig finansiering. Vi var
            beredda, och vi genomförde också detta som en del av vår närtidssatsning.
            Det har också gjort att det har varit större satsningar nu nära.
          </note>
          <note>
            Mina vänner! Titta runt om i Sverige. Den som hävdar att ingenting
            görs när det gäller infrastrukturen har valt att stanna hemma.
            Då har man missat rätt mycket av vad som nu sker.
          </note>
          <note>
            Det här är välkommet och nödvändigt. Ett geografiskt vidsträckt
            land behöver dessa satsningar för att kunna krympa arbetsmarknadsregioner
            och för att det ska finnas förutsättningar för att leva över hela
            Sverige. Men beskrivningen att ingenting görs faller på sin egen
            orimlighet. Det här är förmodligen det enskilda område där vi
            har gjort våra största satsningar, både i närtid och hela vägen
            fram över 2021.
          </note>
          <note type="speaker">
            Anf. 33 PETER ERIKSSON (MP) replik:
          </note>
          <note>
            Herr talman! Vad är det som Peter Eriksson ser? Peter Eriksson
            har tittat i regeringens budget. Där kan man läsa dessa siffror.
            Det stämmer att det är en del kortsiktiga satsningar och investeringar
            som har gjorts direkt åren efter finanskrisen.
          </note>
          <note>
            Men vad händer nu? Jo, det motsatta. De långsiktiga investeringarna
            stoppas. Det finns ingenting av de planer som vi har diskuterat
            på bred front i riksdagen om höghastighetsbanor. Det finns ingenting
            om satsningarna att fortsätta efter Norrlandskusten. Ostlänken
            finns inte med. Det finns inte heller något av det som Fredrik
            Reinfeldts partivän Per Unckel nyligen föreslog i ökade satsningar
            för att få ordning på järnvägen. Prata gärna med Per Unckel och
            prata gärna med Adelsohn det är kanske också ett känt namn i branschen
            om vad som behöver göras. Det finns stora behov, men ni gör tvärtom.
          </note>
          <note>
            Jag tycker det är sorgligt att det är så.
          </note>
          <note type="speaker">
            Anf. 34 Statsminister FREDRIK REINFELDT (M) replik:
          </note>
          <note>
            Herr talman! Inför valet 2006 var det många dåvarande statsråd
            som gjorde olika former av utspel på temat: Nu ska vi visa att
            vi gör stora satsningar. Det skulle byggas olika vägar och sättas
            i gång olika projekt.
          </note>
          <note>
            Det där gjorde att när vi kom in i Regeringskansliet väcktes
            tidigt ett bekymmer över att det saknades finansiering för många
            av dessa löften. Vi bad att få fram en redovisning av hur stora
            underskotten var, detta luftslott som hade byggts upp i skillnad
            mellan löften och färdig finansiering. Det talades i storleksordningen
            om nära 100 miljarder av underfinansiering. Det här har varit
            ett ok för oss att bära, att riva luftslottet och se till att
            få fram riktig finansiering kopplad till de löften som har givits.
          </note>
          <note>
            Sedan är det riktigt att vi inte har med några satsningar på
            höghastighetsbanor. Det har inte funnits tidigare heller. Det
            finns enligt oss inte heller ansvarsfullt underbyggda kalkyler
            som gör att det går att hävda att detta ska vara försvarbart.
            Om detta får vi naturligtvis fortsatt diskutera. Oppositionen
            har oftast de resurser som en ansvarsfull regering faktiskt inte
            har möjlighet att använda på samma sätt.
          </note>
          <note type="speaker">
            Anf. 35 JIMMIE ÅKESSON (SD) replik:
          </note>
          <note>
            Herr talman! Om arbetsutbudet: Inför den förra mandatperioden
            gick den här regeringen till val på att stärka arbetslinjen, att
            bryta utanförskapet. Resultatet blev 290 000 nya människor, 100
            000 nya jobb. Arbetsutbudet ökar.
          </note>
          <note>
            Det är ett ganska klent resultat i förhållande till den ambition
            som Fredrik Reinfeldt och hans regering hade. Den här regeringen
            har under sina fyra år inte lyckats bryta utanförskapet. I stället
            har man och att döma av regeringsförklaringen verkar man dessutom
            fortsätta med det fyllt på utanförskapet, år efter år. Faktum
            är att invandringen till Sverige aldrig har varit så stor som
            under just regeringen Reinfeldt.
          </note>
          <note>
            Herr talman! Jag får inte ihop matematiken. Hur ska man kunna
            bryta utanförskapet och stärka arbetslinjen samtidigt som man
            fortsätter att importera arbetslöshet? Det är ju vad det handlar
            om.
          </note>
          <note>
            En alldeles för stor del av dem som flyttar till vårt land har
            inte någon som helst möjlighet att få ett jobb, att få en egen
            försörjning. Inte ens regeringens egna konstruerade kvoteringsåtgärder
            hjälper i det avseendet.
          </note>
          <note>
            Nu när jag för första gången har möjlighet att ställa frågan
            undrar jag helt enkelt: Hur får statsministern ihop det här? Hur
            får statsministern matematiken att gå ihop?
          </note>
          <note type="speaker">
            Anf. 36 Statsminister FREDRIK REINFELDT (M) replik:
          </note>
          <note>
            Herr talman! Arbetsutbud är ett uttryck som ekonomer ofta använder.
            Det återspeglar att det finns drivkrafter för arbete i ett samhälle.
            Det gäller att se till att de är tillräckligt starka och tydliga
            och att vi arbetar med begrepp som anställningsbarhet, det vill
            säga att människor ska kunna få ett jobb utifrån egna kvalifikationer.
            Det gäller dem som är födda i Sverige och dem som kommer till
            Sverige.
          </note>
          <note>
            De som kommer hit har tidigare egentligen varit hänvisade till
            en enda dörr, där det har stått asyl. Därför har vårt asylsystem
            delvis varit överbelastat av dem som har asylskäl men också av
            dem som inte hittar en annan väg in. Denna regering har sedan
            två år tillbaka vidtagit förändringar och möjliggjort att det
            finns en ny dörr, där det står arbete.
          </note>
          <note>
            Arbetskraftsinvandring är ett viktigt svar på just hur vi får
            fler att komma till Sverige och också arbeta. Jag tycker att vi
            ska vara ödmjuka och säga att det är svårt att få ett jobb i ett
            land där man har arbetsförbud, för det är så det har sett ut för
            många av de människor som har kommit hit. Nu ger vi dem faktiskt
            möjlighet att få jobba också under asylsökningsprocessen. Det
            är en del av våra svar.
          </note>
          <note>
            Vi tror att Sverige behöver detta. Vi behöver mer av arbete.
            Vi behöver mer av arbetsutbud. Vi behöver mer av att arbetsföra
            människor inte göms undan i olika ersättningssystem utan står
            till arbetsmarknadens förfogande.
          </note>
          <note>
            Sedan måste vi naturligtvis föra en politik som sänker trösklar
            och använder en del skattelättnader. Jag noterar att Jimmie Åkesson
            snarare raljerar över dem, men jag tror att de är rent nödvändiga
            för att möjliggöra för människor att komma i arbete.
          </note>
          <note>
            Det är vår arbetslinje. Jag har noterat att Sverigedemokraterna
            är kraftfullt emot den. Ni har mer en inriktning av att höja ersättningar
            och bidrag till dem som inte jobbar och plocka ned vår arbetslinje.
            Det innebär i realiteten att ni inte heller kan underbygga övriga
            delar av er motion. Ett Sverige där vi inte arbetar kommer inte
            att vara ett Sverige där vi fortsatt utvecklar vår välfärd.
          </note>
          <note type="speaker">
            Anf. 37 JIMMIE ÅKESSON (SD) replik:
          </note>
          <note>
            Herr talman! Det är naturligtvis svårt att komma till ett land
            och få ett jobb när det inte finns några jobb. Det är väl så jag
            ser själva huvudanledningen.
          </note>
          <note>
            En typisk följd av att det inte går ihop är de så kallade instegsjobben.
            Det var dem som statsministern menade att jag raljerade över.
            De har konstruerats just därför att vissa invandrargrupper har
            så förtvivlat svårt att få jobb i Sverige, att över huvud taget
            komma in på arbetsmarknaden. Det innebär i praktiken kvotering
            av invandrare eller om man så vill diskriminering av infödda svenskar.
          </note>
          <note>
            Sedan det systemet infördes har jag stött på åtskilliga fall
            där svenskar har valts bort därför att de har varit för dyra i
            förhållande till dem som kan få ett instegsjobb. Det är ett fullständigt
            horribelt system som man aldrig hade behövt införa om man från
            början hade fört en ansvarsfull politik som var anpassad till
            våra behov och till den kapacitet som finns i det svenska samhället.
          </note>
          <note type="speaker">
            Anf. 38 Statsminister FREDRIK REINFELDT (M) replik:
          </note>
          <note>
            Herr talman! De stora strömmar av asylsökande som har kommit
            till Sverige har mött ett land där de har haft arbetsförbud. Då
            är det svårt att få jobb. Det är inte så att det saknas jobb eller
            är omöjligt att se nya jobb växa fram. Menar man det har man följt
            utvecklingen dåligt.
          </note>
          <note>
            Jag upplever att vi har mycket stora möjligheter att se jobben
            växa fram i en lång rad branscher i Sverige. Det måste dock ske
            på ett sätt som sänker trösklar till grupper som annars har svårt
            att hävda sig.
          </note>
          <note>
            Nu har vi givit möjlighet för asylsökande att arbeta under asylsökningsprocessen,
            och jag har försvarat instegsjobben, att ta bort 75 procent av
            arbetsgivaravgiften för den som anställer någon. Det handlar bara
            om ett par tusen individer. Men jag har suttit ned med flera av
            dem, Jimmie Åkesson. Det är med gråten i halsen man lyssnar till
            människor som är lyckliga över möjligheten att så snabbt kunna
            få ett jobb och stå på egna ben.
          </note>
          <note>
            Det tycker alltså Jimmie Åkesson är en felaktig politik. Då är
            det förmodligen bättre att de inte jobbar. Eller är det så att
            vi ska sluta hedra internationella konventioner och avtal som
            grundar varför människor har rätt att komma till Sverige och som
            för övrigt gäller för övriga utvecklade delar av världen?
          </note>
          <note type="speaker">
            Anf. 39 LARS OHLY (V) replik:
          </note>
          <note>
            Herr talman! Jag får gratulera statsministern till valresultatet.
            Ni måste ju ha gjort någonting rätt, uppenbarligen ganska mycket.
            Efter att ha regerat i fyra år med hög arbetslöshet och ökade
            klyftor lyckas ni ändå bli omvalda. Det finns en beundran i detta
            konstaterande från min sida.
          </note>
          <note>
            Samtidigt har ni lyckats förmedla en bild av en ansvarstagande
            regering som jag egentligen menar inte har riktigt fog för sig
            i verkligheten. Ansvarstagande är för mig också att vara mycket
            noga med skattebetalarnas pengar, att se till att de används på
            bästa sätt, att bygga välfärd för dem som omfattar alla inte att
            skänka bort dem till dem som redan är rika.
          </note>
          <note>
            Jag menar att det var vårt misstag i valrörelsen och kanske regeringens
            främsta förtjänst i valrörelsen att lyckas dölja detta.
          </note>
          <note>
            Riskkapitalbolag tar nu över större delar av välfärden i Sverige.
            Det är vårdbolag, omsorgsföretag och skolor som drivs av företag
            som i sin tur ägs av sådana som har skattesmitning som affärsidé.
            De bygger upp sina verksamheter genom att lägga sig i Guernsey
            eller Jersey för att slippa betala skatt. De gör mångmiljardvinster
            men skattar bara för mycket små delar av dem. Och våra skattepengar
            går till aktieägare och deras utdelningar i stället för till verksamhet.
          </note>
          <note>
            Då är min fråga: Hur kan det vara ansvarsfullt att skicka i väg
            skattebetalarnas pengar till stora vinster inom vårdföretag som
            Attendo, inom skolkoncerner som John Bauer och inom omsorgsföretag
            som Attendo Care? Hur kan det vara ansvarsfullt och ett bra sätt
            att använda skattebetalarnas pengar, i stället för att använda
            dem till välfärd, i stället för att använda dem till att bygga
            upp sjukvården, omsorgen och skolan som omfattar alla? Varför
            är detta bra politik? Varför gynnar ni de redan rika?
          </note>
          <note type="speaker">
            Anf. 40 Statsminister FREDRIK REINFELDT (M) replik:
          </note>
          <note>
            Herr talman! Lars Ohlys världsbild är på ett sätt enkel: Privat
            är dåligt och ska alltid bekämpas. Jag tycker att det är lite
            mer komplicerat. En generell ambition som jag försvarar är skattefinansierad
            välfärd, tillgänglig och öppen för alla, som omfördelar livschanser
            och ger människor förutsättningar att utvecklas från egna förutsättningar
            det kan gälla skola, sjukvård, äldreomsorg och förskola. Det tycker
            jag är bra. Jag är stolt över att Sverige ser ut på det sättet.
          </note>
          <note>
            Men jag tycker också att det är viktigt att diskutera kvalitet
            och innehåll i dessa verksamheter. Jag är helt övertygad om att
            framväxten av privata entreprenörer, kooperativ verksamhet och
            avknoppningar har bidragit till att utveckla kvaliteten i verksamheterna
            och också känslan av att kunna göra ett meningsfullt arbete, ha
            möjlighet att byta arbetsgivare också för de medarbetare som utgör
            kärnan i dessa verksamheter.
          </note>
          <note>
            Det gör inte att vi okritiskt ska omfamna allt och hävda att
            det inte väcker nya typer av frågor, för det gör det. Det är skattefinansierad
            verksamhet. Vi ställer fortsatt krav på att när en verksamhet
            erbjuds medborgarna ska den inte skapa sidoköer eller på något
            sätt diskriminera någon gentemot någon annan.
          </note>
          <note>
            Det är också viktigt att säga att om det finns till exempel utdelningar
            som sker i bolag som samtidigt har allvarlig kvalitetskritik mot
            sig finns det anledning att titta på detta. Det har också regeringen
            uttryckt; Jan Björklund har tagit ett sådant initiativ. Vi är
            inte döva inför den risken och den kritiken.
          </note>
          <note>
            I mitt samhälle råder mer av pluralism. I mitt samhälle leder
            denna utveckling till mer av kvalitet och till bättre förutsättningar
            för medarbetarna. Men så har jag inte heller den förenklade syn
            på världen som Lars Ohly har: Privat är dåligt. Privat ska bekämpas.
            Jag tror helt enkelt att risken finns att det blir sämre kvalitet
            och sämre möjligheter i Lars Ohlys samhälle trots att principen
            i sig är ganska enkel att leva efter och uttala.
          </note>
          <note type="speaker">
            Anf. 41 LARS OHLY (V) replik:
          </note>
          <note>
            Herr talman! Om man har svårt att argumentera kan man ju svara
            på någonting annat än det som frågan gäller. Frågan gällde riskkapitalbolag
            vilkas affärsidé är att tjäna pengar genom att smita undan svensk
            skatt och dela ut stora aktieägarvinster med skattepengar skattefinansierade
            verksamheter.
          </note>
          <note>
            Varför är det en bra idé att sälja ut 465 apotek till fyra kedjor
            varav tre ägs av riskkapitalbolag som har skattesmitning som affärsidé?
            Varför är det en bra idé att skänka bort skattebetalarnas pengar
            till sådana som inte är beredda att göra rätt för sig och bidra
            till den välfärd som omfattar alla i Sverige? Varför är det en
            bra idé att därigenom också minska inflytandet över verksamheterna?
          </note>
          <note>
            Sverige är det enda land i Europa som inte på något sätt begränsar
            skolföretags möjligheter att ta ut vinst eller som inte på något
            sätt begränsar vinstnivåer i skolföretag. Det är alltså inte enbart
            fråga om privat eller offentligt; det är i första hand fråga om
            ifall det är rimligt och ansvarsfullt och ett bra sätt att använda
            skattebetalarnas pengar att skicka i väg dem till skatteparadis
            och till dem som inte vill göra rätt för sig. Vi i Vänsterpartiet
            säger nej!
          </note>
          <note type="speaker">
            Anf. 42 Statsminister FREDRIK REINFELDT (M) replik:
          </note>
          <note>
            Herr talman! Låt oss vara tydliga med att detta inte är det enda
            som Vänsterpartiet säger nej till. Det är nej hela vägen när det
            gäller den sektor som har vuxit fram och som jag försökte göra
            mig till tolk för.
          </note>
          <note>
            Jag tycker att det är en oriktig beskrivning att framställa det
            som att allt av detta nu skulle vara förankrat i olika skatteparadis.
            Det är en grov förvanskning av en bred och viktig sektor som efterlever
            de regler och ambitioner att välfärden ska nå fram till alla som
            är vår utgångspunkt.
          </note>
          <note>
            Låt mig också påpeka att vi genom finanskrisen har gått igenom
            möjligheter vilket jag också har välkomnat att försöka möta situationen
            med en del skatteparadis eftersom vi inte tycker att det är önskvärt
            att flyktigt kapital lämnar länder som försöker bygga välfärdsambitioner
            för att befinna sig i miljöer där man blir nollskattad. Det har
            varit bred enighet om att försöka bryta upp detta för större transparens
            och att försöka attrahera kapital att på olika sätt stanna i respektive
            land. Det tycker jag också är viktigt att säga i sammanhanget,
            men jag tror att det har framgått att våra utgångspunkter trots
            allt är ganska olika.
          </note>
          <note type="speaker">
            Anf. 43 PETER ERIKSSON (MP):
          </note>
          <note>
            Herr talman! De gröna tar ett steg framåt. Som i många andra
            länder går de gröna i Sverige framåt. Fler medlemmar och fler
            väljare än någonsin tidigare gör oss starkare och ger oss större
            möjligheter att genomföra en grön politik. Efter valet i september
            är det nu över 50 procent fler valda miljöpartister i våra kommuner
            och landsting. Vi blir allt fler som inser att vi inte kan fortsätta
            leva som om vi vore den sista generationen.
          </note>
          <note>
            De som trodde att Miljöpartiet var på väg att bli ett renodlat
            storstadsparti och nästan helt skulle försvinna på landsbygden
            hade fel. Vi har tvärtom ökat i hela Sverige ofta mer i mindre
            kommuner än i städerna. Miljöpartiets starkaste fäste är Kalix,
            men Stockholms stad och Lund kommer inte långt därefter. Valresultatet
            är ett kvitto på att allt fler vill se en grön omställning av
            samhället men också på att vi har blivit mer respekterade för
            vårt engagemang och för vår politik för att modernisera Sverige.
          </note>
          <note>
            Lika roligt är det att vi nu är med och skapar majoriteter runt
            om i landet på ett helt annat sätt än tidigare. Förhandlingarna
            är inte klara överallt, men det ser ut som om vi gröna är med
            i ledningen för mer än dubbelt så många kommuner och landsting
            som tidigare. Det kommer att göra skillnad.
          </note>
          <note>
            Även här i riksdagen har vi blivit fler. Från att länge ha varit
            riksdagens minsta parti är vi nu riksdagens tredje största. Det
            gröna partiet har också fått sin första talman: Ulf Holm skriver
            historia för vårt parti. För första gången får jag också hålla
            mitt anförande i partiledardebatten innan radion bryter sändningen
            för Lunchekot . Det uppskattar jag.
          </note>
          <note>
            Vi var också med och förberedde ett regeringsalternativ på bred
            front. Men vi vann inte det valet. Alliansen blev större och kan
            därför sitta kvar i regeringsläge. Men det är en regering i minoritet.
            Det är särskilt svårt att vara en minoritetsregering när det samtidigt
            är en bred koalition av flera partier. Det tycker jag att man
            ska påminna om. Man måste kanske förhandla i flera steg för att
            kunna överleva en omröstning i parlamentet.
          </note>
          <note>
            Frågan är hur den nya situationen kommer att förändra Sverige.
            Min bedömning är att den största skillnaden kan bli att det inte
            kommer att hända mycket alls. Det som allianspartierna gick till
            val på var en märkvärdigt tunn agenda. Med den minoritetssituation
            de befinner sig i har de dessutom förlorat en stor del av den
            återstående potensen och handlingskraften. Regeringen Reinfeldt
            blev historisk genom att som första borgerliga regering kunna
            hanka sig kvar efter ett nytt val. Men frågan är vad de kan och
            ska göra med denna makt. Mycket talar för att ett stillastående
            och passivt förvaltande kommer att dominera för att regeringen
            ska kunna överleva. Det vore tragiskt, för det finns så mycket
            som verkligen behöver göras.
          </note>
          <note>
            Klimatförändringarna tar inte paus. Just nu skulle vi och världen
            behöva ett nytt ledarskap som vågar och orkar ta nya tag. Vi skulle
            verkligen behöva en green new deal som lägger i en högre växel
            för att skapa jobb, framtidstro och en hållbar utveckling. De
            investeringar som vi gör i dag formar morgondagens samhälle. Utmaningarna
            är stora, men det finns också greppbara möjliga lösningar.
          </note>
          <note>
            Sverige behöver moderniseras genom investeringar som gör det
            enklare för människor att göra hållbara val i sin vardag och som
            gör vårt land mer konkurrenskraftigt i framtiden. Vi behöver investera
            i järnvägar, renovera städernas slitna miljonprogramsområden,
            utveckla potentialen i förnybar energi, nysatsa på storstadens
            spårvagnar, bygga ut cykelbanor och energieffektivisera städerna.
          </note>
          <note>
            Vi gröna har politik för allt detta att sjösättas. Nu får vi
            i stället fyra långa år med en regering som riskerar att gå från
            passivitet till stillastående. Om man ser till de järnvägsinvesteringar
            som jag talade med statsministern om nyss går det tydligen närmast
            bakåt.
          </note>
          <note>
            Den höga arbetslösheten ställer krav på handling. Det räcker
            inte med att papegojlikt upprepa ett mantra om arbetslinjen i
            stället för att utveckla en politik för nya jobb. Sverige behöver
            en modern och hållbar närings- och industripolitik. Vi är ett
            litet land på den globala marknaden, och vi borde kraftsamla i
            samarbetet mellan stat, näringsliv och forskning för att långsiktigt
            kunna konkurrera. Det duger inte att bara ställa sig bredvid och
            säga: Jobben kommer. Politiken har en roll och ett ansvar.
          </note>
          <note>
            Herr talman! Frihet är ett missbrukat ord inom politiken. För
            de gröna är vårt gemensamma ansvar för framtiden och för utsatta
            människor grundläggande värderingar. Men det finns också en frihetlig
            tradition inom den gröna rörelsen som har stärkts de senaste åren.
            I dag syns det genom att vi står i det främsta ledet för att försvara
            rätten till privatlivet och att vi länge har varit starka motståndare
            till ökad övervakning från storebror men också genom att människor
            får leva sina liv utifrån sina förutsättningar etniskt, kulturellt
            och sexuellt.
          </note>
          <note>
            Vi bejakar mångfalden. För oss handlar det inte bara om att Sverige
            fortfarande hade varit ett fattigt land om vi inte hade fått nya
            intryck, nya idéer och nya kulturmöten.
          </note>
          <note>
            För oss är det en frihetsfråga. Därför blir det ett angrepp på
            det fria och livsbejakande samhället när rädslan för andra kulturer
            och människor tillåts ta över, som nu i Jimmie Åkessons retorik
            i dag. Den svenska kulturen är bra bara så länge den är öppen
            och bejakande av det nya och annorlunda. Utan det blir midsommarstången
            och folkdräkterna en tvångströja som krymper för varje tvätt i
            Sverigedemokraternas tvättstuga.
          </note>
          <note>
            I slutet av valrörelsen blev äntligen sjukförsäkringen en viktig
            fråga. Frågan om att sjuka människor kastas ut från försäkringen
            har flera dimensioner. Det handlar om vårt gemensamma ansvar för
            den som råkat illa ut och drabbats på ett sätt som man själv inte
            kunnat påverka. Men det finns också en annan sida. För mig, och
            jag tror även många andra, handlar det här om vilken bild och
            uppfattning vi har om vad som är vårt Sverige. Jag känner en stor
            sorg över vad som har hänt och hur det här förändrar vårt land.
          </note>
          <note>
            En av de allra starkaste åsikterna om vad som kännetecknar Sverige
            är att vi har ett utvecklat trygghetssystem för alla, för att
            alla ska kunna leva ett anständigt liv. Regeringens känslokalla
            attityd på det här området raserar min och många andras föreställning
            om vad som i grunden håller ihop det här landet och som vi kan
            vara stolta över.
          </note>
          <note>
            Jag beklagar därför starkt att vi inte fick chansen att reparera
            de värsta skadorna i sjukförsäkringen. Men vi i de rödgröna partierna
            har väckt en gemensam motion i riksdagen i den här frågan efter
            valet. Och om det finns ledamöter i riksdagen från de andra partierna
            som känner som jag har de en chans de närmaste månaderna att rätta
            till den här djupt tragiska politiken.
          </note>
          <note>
            Häromdagen träffade Miljöpartiet och Socialdemokraterna en uppgörelse
            med regeringen om den svenska Afghanistaninsatsen. Nu är vi överens
            om att ändra inriktning och byta strategi. Det internationella
            samfundet kan inte längre fortsätta att tro att vi ska lösa problemen
            i landet med stridande trupper. Det är dags för en förändring.
          </note>
          <note>
            Vi vill att de svenska stridande trupperna ska bort senast 2014
            och ersättas av en fungerande rättsapparat och en afghansk polis
            och militär. Den svenska insatsen ska öka när det gäller civila
            delar, civilt stöd och bistånd. Det innebär en stor utmaning.
            Förändringen kommer inte av sig själv, men definitivt inte alls
            om vi inte lyfter upp den och försöker. Det finns tyvärr ingen
            enkel och snabb lösning i Afghanistan.
          </note>
          <note>
            Miljöpartiet de gröna kommer nu i första hand att vara ett oppositionsparti.
            Den gröna omställningen kommer även fortsättningsvis att vara
            en huvudfråga i vårt politiska arbete. Vi kommer att arbeta för
            att utveckla vår politik, så att den ska kunna genomföras på riktigt
            så snart det blir en chans. Men vi kommer för den skull inte att
            stå vid sidan av och titta på eller vänta på att regeringen misslyckas.
          </note>
          <note>
            Livet är skört och hotat. Den biologiska mångfalden minskar.
            Grön politik för hållbar utveckling har aldrig behövts mer än
            nu. Vi kommer att göra allt vi kan.
          </note>
          <note type="speaker">
            Anf. 44 Närings- och energiminister MAUD OLOFSSON (C) replik:
          </note>
          <note>
            Herr talman! Peter Eriksson är less och besviken på att det inte
            har hänt någonting på miljöområdet. För att göra Peter Eriksson
            lite gladare kan jag berätta att vi den här veckan slog nytt rekord
            när det gäller vindkraftsproduktion. Vi har nu över 3 terawattimmar
            vindkraft, och när du var med och påverkade hade vi under 1 terawattimme.
            Bioenergin har gått om oljan i energisystemet. Och vi har under
            förra mandatperioden gått från 23 000 miljöbilar till 330 000
            miljöbilar. Jag tänkte bara att jag skulle göra Peter Eriksson
            lite gladare.
          </note>
          <note>
            Låt mig få ta upp ett annat område. Det handlar om hur vi skapar
            fler jobb och tillväxt. Under förra mandatperioden genomförde
            vi en reform för hushållsnära tjänster. Det är en reform som har
            glatt väldigt många. Den har gett runt 11 000 jobb, eller det
            är ungefär 11 000 som jobbar i den sektorn. Många barnfamiljer,
            många äldre och många ensamstående kvinnor köper de här tjänsterna.
          </note>
          <note>
            Många svarta tjänster har blivit vita. Man har fått en social
            trygghet, man har fått arbetskamrater och allt. De här tjänsterna
            växer också väldigt kraftfullt. Tack vare att vi nu har fått behålla
            regeringsmakten och förtroendet har den här reformen möjlighet
            att fortsätta.
          </note>
          <note>
            Det som är intressant, apropå det spruckna rödgröna samarbetet,
            är att ni i Miljöpartiet innan ni inledde samarbetet med Vänsterpartiet
            och Socialdemokraterna ju var för den här reformen, och egentligen
            är det mest logiska, tycker jag, att ni skulle vara det. Men ni
            sålde ut er ståndpunkt i ambitionen att bilda ett rödgrönt samarbete.
            Jag skulle vilja veta från Peter Eriksson, nu när ert samarbete
            spricker, om ni i Miljöpartiet är beredda att gå tillbaka till
            er ursprungsposition när det gäller hushållsnära tjänster. Kan
            ni nu tänka er att fortsätta jobba för att vi vidgar de hushållsnära
            tjänsterna och ser till att det växer fram en privat tjänstesektor
            som underlättar vardagslivet men också skapar fler jobb i Sverige?
          </note>
          <note type="speaker">
            Anf. 45 PETER ERIKSSON (MP) replik:
          </note>
          <note>
            Herr talman! För att först ta energifrågan, som Maud Olofsson
            inledde med, är det så, om jag ska rätta lite grann, att Centerpartiet
            under flera decennier har varit med och samarbetat i just energifrågorna,
            även med socialdemokratiska regeringar. Det finns inget parti
            som har haft ett så långt obrutet samarbete kring energipolitiken
            som just Centerpartiet. Däremot har vi under några år haft ett
            budgetsamarbete med regeringar, och det har inte gett riktigt
            samma möjligheter till inflytande.
          </note>
          <note>
            Sverige har i dag, som Maud Olofsson säger, 3 terawattimmar vindkraft.
            Om man jämför med till exempel Tyskland, som har över 40 terawattimmar
            vindkraft och sämre fysiska och reella möjligheter, är det inte
            särskilt imponerande, måste jag säga. Det finns väldigt goda möjligheter
            att stärka och utveckla vindkraften och annan förnybar elenergi
            i Sverige, men Maud Olofsson har inte tagit den möjligheten och
            chansen så länge hon har varit i sätet som näringsminister eller
            ordförande för Centerpartiet, och jag beklagar det. Jag tycker
            att man skulle ha gjort mycket mer.
          </note>
          <note>
            När det gäller hushållsnära tjänster verkar Maud Olofsson inte
            riktigt ha förstått Miljöpartiets inställning, och det är väl
            vårt fel antagligen. Vi var inte för den reformen när den infördes.
            Vi sade däremot att vi inte ville avveckla den lika snabbt som
            Vänsterpartiet och Socialdemokraterna ville, och det var egentligen
            den sakliga skillnaden. Vi kommer därför inte heller fortsatt
            att stödja den satsningen. Vi tror att en statlig subvention skulle
            ge en del jobb i vilken bransch man än skulle välja, om staten
            betalar hälften av kostnaderna.
          </note>
          <note type="speaker">
            Anf. 46 Närings- och energiminister MAUD OLOFSSON (C) replik:
          </note>
          <note>
            Herr talman! Ja, det är alldeles sant att Miljöpartiet aldrig
            har tagit ansvar för energipolitiken i Sverige. Ni har bara suttit
            uppe på läktaren och haft åsikter, men ni har aldrig påverkat
            någonting. Det kan man ju också dra slutsatser av.
          </note>
          <note>
            Jag kan bara konstatera att vi under min tid som energiminister
            snabbt har byggt ut vindkraften, från att ha varit mindre än 1
            terawattimme till att nu slå rekord med över 3 terawattimmar.
            Jag tycker att Peter Eriksson borde inse vilken kraftfull satsning
            som nu sker och glädjas åt den.
          </note>
          <note>
            När det gäller hushållsnära tjänster är det en lite tveksam inställning
            från Miljöpartiet som förvånar, måste jag säga. Ni vill inte avveckla
            den här reformen lika snabbt som de andra vill. Men vad säger
            det till marknaden? Vad är det ni ska säga till de anställda?
            Jag tror att de anställda är mycket stolta över att jobba i den
            här sektorn. Och jag tror att vi behöver fler privata tjänster,
            därför att om kvinnor och män ska jobba i samma utsträckning som
            man gör i dag behöver man mer som underlättar vardagslivet. Därför
            är det helt omöjligt att förstå varför Miljöpartiet, som säger
            sig vara liberala, är emot en sådan reform. Det är inte en subvention
            det är en rimlig skattenivå på en privat tjänst.
          </note>
          <note type="speaker">
            Anf. 47 PETER ERIKSSON (MP) replik:
          </note>
          <note>
            Herr talman! Det är inte hållbart att försöka utveckla arbetsmarknaden
            och skapa jobb genom stora statliga subventioner till vissa enskilda
            branscher. Jag tror att det är en återvändsgränd som Maud Olofsson
            har gett sig in i när hon också talar om att man ska utveckla
            det här och ge ännu större subventioner och bidrag till enskilda
            branscher.
          </note>
          <note>
            Jag tror att ni måste tänka om. Börja satsa på en modern näringslivspolitik
            i stället! Satsa på en industripolitik som är långsiktig och hållbar!
            Hjälp till i samarbetet mellan näringslivet, staten och forskningen!
            Se till att Sverige blir mer konkurrenskraftigt så att vi kan
            vara med och skapa nya företag och nya jobb i framtiden! Det tycker
            jag vore mer intressanta uppgifter för en näringsminister än att
            göra de hushållsnära tjänsterna till en huvuduppgift.
          </note>
          <note>
            Jag är förvånad över inriktningen i svensk näringslivspolitik,
            måste jag säga.
          </note>
          <note type="speaker">
            Anf. 48 JIMMIE ÅKESSON (SD) replik:
          </note>
          <note>
            Herr talman! Jag uppfattade inte vad det var som krymper i tvätten.
            Kanske kan jag få en förklaring så småningom.
          </note>
          <note>
            Jag passar på att ställa ett par frågor till Peter Eriksson när
            det nu ges tillfälle. Miljöpartiet är det parti som åtminstone
            jag betraktar som mest extremt när det gäller invandrings- och
            migrationspolitiken. Det är ett extremistparti i det avseendet,
            vilket man förvisso har rätt att vara.
          </note>
          <note>
            För några år sedan tvingade Miljöpartiet fram en amnesti för
            illegala invandrare i Sverige. Fram till nyligen ville man ha
            ytterligare en sådan amnesti men tvingades överge det till förmån
            för det rödgröna samarbetet.
          </note>
          <note>
            Jag har noterat att ett antal förhållandevis tunga partivänner
            till Peter Eriksson har väckt en motion där de kräver en amnesti.
            Nu när det rödgröna samarbetet ser ut att ha lagts på is och Miljöpartiet
            har aviserat att man ska samarbeta med regeringen Reinfeldt i
            migrations- och integrationspolitiken vore det intressant att
            höra hur Miljöpartiet ser på amnestifrågan. Kommer man att ställa
            krav på regeringen om en ny amnesti? Kommer man att använda samma
            utpressning som man gjorde mot regeringen för fem sex år sedan?
          </note>
          <note type="speaker">
            Anf. 49 PETER ERIKSSON (MP) replik:
          </note>
          <note>
            Herr talman! För Jimmie Åkesson som leder ett extremt högerparti
            där man ser invandring som ett hot och öppenhet och frihet som
            problem som skapar saker man inte vill se är Miljöpartiet helt
            säkert ett extremt parti åt andra hållet. Miljöpartiet står för
            öppenhet, och vi bejakar mångfald som vi tycker gör Sverige bättre.
            Vi är övertygade om att Sverige hade varit ett fattigare land
            om vi inte hade fått in människor från andra länder som har gett
            oss nya signaler, nya idéer, ny teknik och ny kultur. De har stärkt
            Sverige och gjort Sverige mycket bättre.
          </note>
          <note>
            Det är den politiken vi bedriver i Sveriges riksdag. Vi har därför
            samarbetat med regeringen för att se till att vi får reglerad
            arbetskraftsinvandring till Sverige. Det ger större möjligheter
            för fler människor att komma hit på ett lagligt sätt. Vi tror
            att en öppen och fri värld för människor är en rimlig och bra
            politisk dröm och vision att leva efter. Detta är en stor skillnad
            mellan oss och Sverigedemokraterna.
          </note>
          <note>
            Jag beklagar att vi har fått ett parti i Sveriges riksdag som
            har en mer inskränkt vision för framtiden. Jag tror inte att det
            är rätt väg om vi ska göra Sverige bättre, rikare och få fler
            människor att må bättre.
          </note>
          <note type="speaker">
            Anf. 50 JIMMIE ÅKESSON (SD) replik:
          </note>
          <note>
            Herr talman! Jag noterar att Peter Eriksson inte svarade på min
            fråga, och jag beklagar det. Han får snart ett nytt tillfälle,
            och då hoppas jag att jag får ett svar vad gäller amnestikravet
            och hur man kommer att använda det i sina förhandlingar med regeringen
            om migrationspolitiken. Det vore intressant.
          </note>
          <note>
            Sverige har kanske Europas mest liberala migrationslagstiftning.
            Att kräva amnesti för illegala invandrare som bevisligen inte
            har något skyddsbehov eller någon som helst anledning att vara
            här och som har fått ett avvisningsbeslut är oansvarigt. Det är
            ansvarslöst att kräva en sådan amnesti och oerhört kostsamt. I
            stället för att hjälpa riktiga flyktingar, till exempel på plats
            i närområdet, vill Miljöpartiet hjälpa några få som inte har några
            verkliga flyktingskäl. Det är tråkigt, och det skulle vara intressant
            att få ett svar på min fråga.
          </note>
          <note type="speaker">
            Anf. 51 PETER ERIKSSON (MP) replik:
          </note>
          <note>
            Herr talman! Jag betackar mig för uttrycket illegala människor.
            Man bör inte använda sig av det. Det handlar om verkliga människor.
          </note>
          <note>
            Under förra mandatperioden gav vi tillsammans med Socialdemokraterna
            och Vänsterpartiet delvis amnesti till framför allt gömda flyktingfamiljer.
            Jag är mycket stolt över det. Det berörde många barn och familjer
            som levde under förfärliga förhållanden. Äntligen fick de en chans
            att leva öppet i samhället.
          </note>
          <note>
            Jag tror inte att det i dag är möjligt att driva frågan om en
            ny amnesti på allvar eller att vi skulle kunna få igenom det tillsammans
            med regeringen. Dock finns det mycket annat inom migrations-,
            integrations- och flyktingpolitiken som skulle behöva förbättras
            och som jag tror är möjligt att få till. Det handlar om en mer
            humanitär riktning, och det kommer säkert att få Jimmie Åkesson
            att gnissla tänderna om nätterna.
          </note>
          <note type="speaker">
            Anf. 52 LARS OHLY (V) replik:
          </note>
          <note>
            Herr talman! Ett tag såg det ut som att Peter Eriksson hade begärt
            replik på sig själv. Det hade i och för sig inte varit helt omöjligt
            att Peter Eriksson före valet hade frågat Peter Eriksson efter
            valet om Afghanistan. Det hade dock sett ganska roligt ut om Peter
            Eriksson hade gått från pulpet till pulpet för att fråga och svara.
            Så jag frågar i stället.
          </note>
          <note>
            Peter Eriksson påstår att Sverige har en ny strategi för Afghanistan
            genom den överenskommelse som Miljöpartiet har ingått med regeringen.
            Den skiljer sig dock tydligt från den rödgröna överenskommelse
            som Peter Eriksson och jag gick till val på. Den innehöll nämligen
            fyra bärande delar.
          </note>
          <note>
            Den innehöll ett mycket tydligt byte av strategi från militär
            strategi till civil strategi. Det fanns ett mycket tydligt startdatum
            för tillbakadragandet av de svenska trupperna, nämligen tidigt
            2011. Där ingick också ett slutdatum för de svenska trupperna
            i Afghanistan, nämligen första halvåret 2013. Dessutom ingick
            tydliga skrivningar om att överföra resurser från de militära
            insatserna till bistånd och civil verksamhet.
          </note>
          <note>
            Den överenskommelse som Peter Eriksson har ingått är omgärdad
            av en mängd olika förmildrande omdömen. Det handlar om bedömning,
            inriktning, kan, bör, ambitioner och målsättningar. Det finns
            inte ett enda skarpt förslag. Det är, som Robert Egnell på Försvarshögskolan
            sade, en strategi för en långsiktig svensk militär närvaro i Afghanistan.
            Det här är stanna-alternativet i valrörelsen, inte lämna-alternativet.
          </note>
          <note>
            Hur kan ni säga att det som skiljer den rödgröna överenskommelsen
            från er nya överenskommelse med högerregeringen bara är något
            år? Det är ju lögn.
          </note>
          <note type="speaker">
            Anf. 53 PETER ERIKSSON (MP) replik:
          </note>
          <note>
            Herr talman! Jag börjar med att återge hur situationen var för
            en dryg vecka sedan. Lars Ohly, jag och Mona Sahlin satt då och
            diskuterade frågan om Afghanistan och om vi skulle kunna göra
            en överenskommelse med regeringen. I torsdags bestämde sig Lars
            Ohly för att inte vara med och försöka göra en sådan uppgörelse.
          </note>
          <note>
            Från Miljöpartiets sida gjorde vi en annan bedömning. Vi ville
            vara med i förhandlingarna och på allvar göra skillnad i verkligheten.
            Vi vet att vi gjorde det också. Det står tydligare i uppgörelsen
            att detta är en ny strategi och inriktning för den svenska Afghanistaninsatsen.
            Det står också datum. I valrörelsen ville regeringen inte ha några
            datum. Nu står det att vi 2014 vill få bort de stridande trupperna
            från Afghanistan. Det är en ambition som vi är överens om, och
            det är en stor skillnad mot vad regeringen sade före valet och
            mot vad vi har haft tidigare år.
          </note>
          <note>
            Det var inte länge sedan vi gjorde vår uppgörelse i den här frågan,
            Lars. Bara några veckor före valet presenterade vi den rödgröna
            uppgörelse som jag tyckte var bra. Vi stod på andra sidan denna
            vägg och sade: Till syvende och sist är det utvecklingen på marken,
            hur det förändras i Afghanistan, om de afghanska myndigheterna
            klarar av att ta över säkerhetsansvaret och om kriget fortsätter,
            och om man lyckas med förändringen i Afghanistan som avgör hastigheten
            och takten även i vår uppgörelse.
          </note>
          <note>
            Så sade vi då. Nu låtsas Lars att det inte var så utan att vi
            kunde dra tillbaka alla trupper omedelbart utan att bry oss om
            hur förändringen blir i Afghanistan. Så var det inte.
          </note>
          <note>
            Vi har gjort en liknande uppgörelse med regeringen som den vi
            hade i de rödgröna partierna. Jag är glad och stolt över den,
            för vi trodde inte före valet att vi skulle lyckas med det.
          </note>
          <note type="speaker">
            Anf. 54 LARS OHLY (V) replik:
          </note>
          <note>
            Herr talman! Den här historieskrivningen förlorar Peter Eriksson
            av det enkla skälet att den inte är sann. Det räcker med att läsa
            de två överenskommelserna. Det räcker att lägga dem bredvid varandra
            och lyssna till vad vi rödgröna svarade regeringen gemensamt,
            nämligen att det krävdes fyra beståndsdelar för att en överenskommelse
            skulle vara möjlig. Det skulle vara ett tydligt startdatum, ett
            tydligt stoppdatum, en ny strategi som är civil samt starka biståndssatsningar.
            Inget av det är uppfyllt.
          </note>
          <note>
            Det var vi i torsdags överens om att svara på överenskommelsen.
            Så sent som i helgen var vi överens om det. Det var först i söndags
            kväll som vi sade: Vi har ju inte fått svar på någon av frågorna.
            Då gjorde Peter Eriksson bedömningen att det ändå var värdefullt
            att få vara med och göra upp. Det kan man tycka, men man ska inte
            låtsas att det är en annan politik än den man har gjort upp om.
            Det är inte hedervärt att låtsas som om detta är en ny strategi.
            Detta är nämligen en långsiktig strategi för militär svensk närvaro
            i Afghanistan. Det är inte ett byte av strategi. Det är inga start-
            och stoppdatum. Det är inte ett slut på kriget.
          </note>
          <note type="speaker">
            Anf. 55 PETER ERIKSSON (MP) replik:
          </note>
          <note>
            Herr talman! Jag tycker att det är synd att Lars Ohly försöker
            tolka det här som de värsta hökarna på försvarshögkvarteret. Det
            vore bättre om vi försökte göra en tolkning som ligger närmare
            den gemensamma överenskommelse som vi har gjort. Det hade varit
            allra bäst om Lars Ohly och Vänsterpartiet hade varit med och
            försökt göra den här uppgörelsen så bra som möjligt. Det hade
            gjort mer nytta i Afghanistan och det hade stött utvecklingen.
          </note>
          <note>
            Trots att Lars Ohly valde att ställa sig vid sidan om har vi
            fått en uppgörelse där vi är överens om ett ökat bistånd och vi
            är överens om datum när stridande trupp ska vara borta. Vi är
            överens om att det här är en ny inriktning och en ny strategi.
            Vi har en ny civil ledning i Afghanistan för de svenska insatserna
            2012. Det var precis vad vi sade i vår rödgröna uppgörelse.
          </note>
          <note type="speaker">
            Anf. 56 Socialminister GÖRAN HÄGGLUND (KD) replik:
          </note>
          <note>
            Herr talman! Om det är så här det låter offentligt undrar man
            hur det rödgröna samarbetet egentligen har sett ut. Men det var
            inte det jag skulle säga.
          </note>
          <note>
            Peter Eriksson är ju företrädare för Miljöpartiet som traditionellt
            har haft ett slags mittenposition i svensk politik. Man har sett
            till resultat och varit starkt drivande när det gäller miljöpolitiken
            och haft det som en betydelsefull huvudfråga. Man har förhållit
            sig ganska pragmatisk på många andra politiska områden. Det har
            lett till att man har fått ett samarbete i många kommuner och
            landsting. Det har nu också lett till framgångar för Miljöpartiet
            i en förhandlingssituation.
          </note>
          <note>
            Jag vill ställa en fråga till Peter Eriksson när det gäller viktiga
            valfrihetsfrågor för patienter och äldre. Den här regeringen har
            under den gångna mandatperioden genomfört en lång rad viktiga
            reformer för att öka patienters möjlighet att bestämma själva.
            Man har skapat ett vårdvalssystem som medfört att det har tillkommit
            över 200 nya vårdcentraler i Sverige.
          </note>
          <note>
            Peter Eriksson har ju varit lite inlåst tillsammans med en person
            som stod här alldeles nyss. Som vi hörde av den tidigare diskussionen
            kanske man inte har varit alldeles överens i alla delar. Men just
            på det här området kanske Miljöpartiet skulle kunna ha en mer
            öppen attityd när det gäller att skapa möjlighet för fler aktörer.
            Det kan handla om ideella organisationer. Det kan handla om idédriven
            verksamhet, kanske rent av privata intressenter eller personaldriven
            verksamhet så att man flyttar besluten från politikerna i landstingen
            till patienterna.
          </note>
          <note>
            Kan man se en sådan utveckling?
          </note>
          <note type="speaker">
            Anf. 57 PETER ERIKSSON (MP) replik:
          </note>
          <note>
            Herr talman! Jag tycker kanske inte att frågan var särskilt distinkt.
          </note>
          <note>
            Vi i Miljöpartiet ser gärna att vi stärker kvaliteten inom vårdområdet,
            minskar köerna, ser till att patienterna får bättre möjlighet
            till bra vård och har vårdcentraler närmare människor. På något
            av de områdena har regeringen lyckats någorlunda, men sämre på
            flera andra.
          </note>
          <note>
            Vi kommer att fortsätta att jobba för kvalitet inom sjukvården.
            Om Göran Hägglund har en tydligare fråga ska jag försöka svara
            på den.
          </note>
          <note type="speaker">
            Anf. 58 Socialminister GÖRAN HÄGGLUND (KD) replik:
          </note>
          <note>
            Herr talman! Jag tror kanske inte att det handlar om frågans
            kvalitet, utan om innehållet.
          </note>
          <note>
            Det jag undrar är om man inom Miljöpartiet kommer att var mer
            talbar i frågor som rör patientens ställning än man har varit
            tidigare när man har samarbetat med Lars Ohly. Kommer man att
            lämna en position där man har stått på systemets sida i stället
            för den enskilde patientens? Den frågan är ganska pregnant, Peter
            Eriksson. Den frågan kanske förtjänar ett svar.
          </note>
          <note type="speaker">
            Anf. 59 PETER ERIKSSON (MP) replik:
          </note>
          <note>
            Herr talman! Vi har inga planer på en gemensam rödgrön sjukvårdspolitik
            just nu. Vi kommer att driva en grön miljöpartistisk politik på
            det här området. Om Göran Hägglund har förslag som är bra och
            intressanta ska vi definitivt vara talbara och diskutera dem och
            försöka medverka till bra lösningar.
          </note>
          <note type="speaker">
            Anf. 60 Utbildningsminister JAN BJÖRKLUND (FP):
          </note>
          <note>
            Herr talman! Vi ser nu ljuset i tunneln. Kurvorna pekar uppåt.
            Medan många andra länder nu kommer att få kämpa med nedskärningar
            i sin välfärd och med högre skatter kan Sverige gå in i en fas
            där vi planerar för motsatsen. Sverige går ur den ekonomiska krisen
            som den kanske starkaste ekonomin i hela Europa.
          </note>
          <note>
            Lika klart som det är att vi på kort sikt står starka är det
            att vi på lång sikt står inför mycket stora utmaningar. Globaliseringen
            är fantastisk. Vi upplever nu den största och snabbaste höjningen
            av levnadsstandarden i mänsklighetens historia. Hundratals miljoner
            människor har under senare decennier lyfts upp ur fattigdom till
            en drägligare tillvaro. Barnadödligheten i världen har minskat.
            Medellivslängden ökar. Analfabetismen har minskat, liksom barnarbetet.
            Fler människor går och lägger sig mätta på kvällen än i någon
            tidigare generation.
          </note>
          <note>
            Samtidigt ställer globaliseringen nya stora krav på oss i Sverige.
            Vi, vårt land och våra ledande företag möter en ny tuff konkurrens.
            Vem hade för bara tio år sedan trott att det var möjligt att Volvo
            skulle ägas av kineser? Vi har sedan länge accepterat att plastleksaker
            och T-shirtar inte längre tillverkas i Sverige. Vi har sagt att
            vi i stället ska konkurrera med kunskap och högkvalificerade varor
            som lågprisländer inte klarar av. Men vad ska vi leva på om vi
            nu möter en ny tuff konkurrens också på de mest högkvalificerade
            områdena och företag väljer att lämna vår del av världen och vårt
            land?
          </note>
          <note>
            Globaliseringen innebär många möjligheter men kan naturligtvis
            också vara ett hot om vi inte sköter oss. Vi kan se hur möjligheterna
            utnyttjas. Gruvor öppnas på nytt i Sverige i bygder där framtidstron
            ibland har varit på väg att ta slut. Hela Kiruna ska flyttas för
            att kineserna behöver mer stål. Det finns inte en given mängd
            rikedom i världen som ska fördelas. Om det går bättre för fattiga
            länder i Asien kan de handla mer med oss, och då kan det också
            gå bättre för oss. Det är innebörden av att kakan i världen växer.
          </note>
          <note>
            Den fråga som måste ställas är: Hur ska vi i Sverige bli vinnare
            på globaliseringen? Hur undviker vi att bli förlorare? Den diskussionen
            borde vara den viktigaste i en valrörelse. Den har vi från regeringssidan
            försökt föra i valrörelsen med frågor om arbetslinjen, företagsklimat
            och kunskapsskola.
          </note>
          <note>
            Oppositionens viktigaste valfråga har varit att höja bidragen
            till dem som inte arbetar. Jag diskuterar gärna a-kassans utformning,
            men inte är det högre ersättningar för att inte arbeta som kan
            vara svaret på globaliseringen. Svaret på globaliseringen är kunskap,
            kunskap och kunskap. Det är höga ambitioner när det gäller skola,
            utbildning och forskning och ett starkt företagsklimat. Det är
            den vägen vi måste gå. Därför lägger alliansregeringen nu om hela
            den svenska utbildningspolitiken. Därför genomför Sverige just
            nu den mest ambitiösa nysatsning på forskning som vårt land någonsin
            har gjort.
          </note>
          <note>
            Herr talman! En del i att möta globaliseringen är mer samarbete
            i Europa. Vår världsdel är fragmentiserad i många små länder som
            vart och ett ofta har dragit åt sitt eget håll. Mycket av den
            gemensamma agendan i Europeiska unionen handlar numera om att
            göra Europa mer konkurrenskraftigt gentemot Asien och Nordamerika.
          </note>
          <note>
            Den nyvalda riksdag som vi nu sitter i innehåller, precis som
            den riksdag som valdes 2006, två EU-fientliga partier. Det ena
            är Vänsterpartiet, som alltid har varit emot samarbete mellan
            Sverige och andra västliga demokratier. Men precis när Miljöpartiet
            svänger i en mer proeuropeisk riktning får vi in ett nytt EU-fientligt
            parti i riksdagen, nämligen Sverigedemokraterna.
          </note>
          <note>
            Nyhetsrapporteringen om Europa och den europeiska ekonomin handlar
            just nu om att många europeiska länder har misskött sina ekonomier
            och hur vi använder EU-samarbetet för att staga upp situationen.
            Det är inte EU som har skapat problemen, det är inte eurosamarbetet
            som har skapat problemen det är en ansvarslös politik i några
            europeiska länder. Men det är eurosamarbetet som nu pekar ut färdvägen
            ut ur krisen. Samarbetet är inte problemet; samarbetet är en del
            av lösningen. Europa behöver mer samarbete i framtiden, inte mindre.
            Även Sverige hör fullt ut hemma i Europa, och vi bör bli medlemmar
            av eurosamarbetet.
          </note>
          <note>
            Fru talman! Ofta berömmer vi svenskar oss för att ha starka sociala
            trygghetssystem. Att skapa en grundläggande trygghet för alla
            oavsett inkomst är djupt rotat i vårt samhällsideal. Vi kan diskutera
            detaljer i utformningen, men själva grundvärderingen är starkt
            rotad. Det finns dock ett stort hål i vårt sociala skyddsnät:
            Över en miljon arbetande personer står utan arbetslöshetsförsäkring.
            Jag är medveten om att regeringens reformer har ökat denna grupp,
            men den var stor även innan. Att arbetslöshetsförsäkringen inte
            gäller alla gör vissa människor i vårt samhälle väldigt sårbara
            om de blir arbetslösa.
          </note>
          <note>
            De som blir allra mest upprörda över tanken på en generell, allmän
            arbetslöshetsförsäkring är Socialdemokraterna. I en radiodebatt
            med mig i somras medgav LO:s ordförande Wanja Lundby-Wedin att
            en frivillig facklig a-kassa är bättre därför att LO då har lättare
            att värva medlemmar. Hon medgav att detta var det viktigaste argumentet.
            Hon accepterar alltså att en miljon svenskar saknar skydd vid
            arbetslöshet eftersom det stärker hennes egen position!
          </note>
          <note>
            Vi socialliberaler tycker precis tvärtom. Det är dags att införa
            en allmän arbetslöshetsförsäkring i Sverige. Löntagarnas trygghet
            är viktigare än fackets makt.
          </note>
          <note>
            Fru talman! Sverige har fått in ett främlingsfientligt parti
            i riksdagen. Många som har röstat på detta parti är säkert inte
            främlingsfientliga men kritiska mot olika företeelser i vårt samhälle.
            En del av dem är säkert kritiska mot integrationen. Sverigedemokraternas
            framgång är därför delvis en signal som vi naturligtvis kände
            till tidigare om att Sverige har problem med integrationen av
            människor som flyttar till vårt land. Men lösningen på problemen
            med integrationen är inte den väg som Sverigedemokraterna anvisar.
          </note>
          <note>
            Jag är liberal. Jag anser att Sverige ska vara ett öppet land,
            ett välkomnande land. Vår politik ska präglas av tolerans och
            medmänsklighet. Viktiga lösningar på problemen med integrationen
            är att de människor som kommer hit snabbare ska få jobb och kunna
            försörja sig själva och snabbare än i dag lära sig svenska språket.
            De utmaningarna hänger ihop: Ju snabbare man lär sig svenska,
            desto lättare är det att snabbt få ett jobb och kunna försörja
            sig själv.
          </note>
          <note>
            Lösningarna ligger i jobb, i arbetslinjen, och i språksatsningar.
            Lösningarna ligger inte i att skapa en hetsstämning mot de människor
            som kommer hit. Lösningen ligger i att vi samarbetar med varandra,
            inte skapar klyftor.
          </note>
          <note>
            Fru talman! Valresultatet är unikt för Sverige. En borgerlig
            regering har inte sedan vårt partiväsens uppkomst styrt Sverige
            åtta år i rad. Socialdemokraterna har inte varit i opposition
            under åtta sammanhängande år på ett århundrade. Många hade vant
            sig vid tanken också borgerliga sympatisörer att en borgerlig
            regering möjligen kan vinna ett val, men valet därpå är nog ordningen
            återställd. Ledande statsvetare dömde tidigt ut alliansregeringen
            under den förra mandatperioden som rökt.
          </note>
          <note>
            Svenska folket har skrivit historia 2010. Alliansen har skrivit
            historia. Vi tackar svenska folket för det förnyade förtroende
            som vi har fått. Det är vår avsikt att använda det mandatet till
            att göra ett bra land ännu bättre.
          </note>
          <note type="speaker">
            Anf. 61 PETER ERIKSSON (MP) replik:
          </note>
          <note>
            Fru talman och Jan Björklund! De senaste veckorna har vi fått
            höra mer om korruption än på länge i Sverige. I Göteborg har omfattande
            oegentligheter avslöjats, och diskussionen har även nått in i
            politiken den senaste veckan.
          </note>
          <note>
            Många har länge varit aningslösa och naiva, menar jag, om hur
            det är och kan bli med mutor och korruption även i vårt land.
            Före valet tog jag därför initiativ till en debatt om bland annat
            gåvor till partierna. I Europa är det nu bara Sverige, Malta,
            San Marino och Schweiz som inte har en lagstiftning som garanterar
            öppenhet och transparens när det gäller gåvor till partierna.
            Även detta handlar om att vi behöver en politik för att minska
            riskerna för korruption. Sverige har också fått kritik för dagens
            situation från internationella organisationer mot korruption.
          </note>
          <note>
            Miljöpartiet har nu skrivit en motion för att få till en förändring.
            Man ska inte kunna köpa politiska partier eller enskilda politiker
            utan att ens behöva synas. I valrörelsen sade Folkpartiet att
            man skulle stödja en sådan lagstiftning. Nu vill jag veta: Kommer
            ni att fullfölja detta genom att rösta för en lagstiftning om
            redovisning av gåvor till partierna?
          </note>
          <note type="speaker">
            Anf. 62 Utbildningsminister JAN BJÖRKLUND (FP) replik:
          </note>
          <note>
            Fru talman! Till att börja med vill jag säga att när Peter Eriksson
            nu talar om en debatt om mutor som förts de senaste veckorna måste
            vi väl ändå låta rättsväsendet avgöra detta innan vi klistrar
            på det epitetet. Såvitt jag förstår har man i fallet med den ledande
            företrädare för Moderata samlingspartiet som anklagats för detta
            ansett att det inte är värt att gå vidare med förundersökning.
            Jag har också hört nyheter om några tennisbiljetter. Innan vi
            börjar kalla det mutor måste rättsväsendet få avgöra detta. Vi
            får inte fångas av någon kvällstidningsstämning här i kammaren
            i de frågorna.
          </note>
          <note>
            Det är Folkpartiets uppfattning, precis som jag sade i intervjuer
            före valet, att också Sverige bör få en skarpare lagstiftning.
            Men precis som jag också sade före valet måste en sådan lagstiftning
            ha ett brett stöd bland partierna. Det finns i dag en överenskommelse
            i riksdagen, i varje fall mellan de sju tidigare partierna, om
            hur detta ska gå till. Från vår sida är vi beredda att driva på
            för att vi ska nå en ny sådan överenskommelse med ännu mer ökad
            öppenhet. Det handlar som vi vet både om enskilda bidragsgivare
            och om bidrag från olika fackliga organisationer och annat och
            inte bara de pengar man får utan även allt det stöd man kan tänkas
            få av ombudsmän som är anställda av en organisation och sedan
            i verkligheten jobbar åt ett parti i en valrörelse.
          </note>
          <note>
            Vi vill alltså se en ökad öppenhet, men enligt min bedömning
            måste vi nå en överenskommelse mellan partierna och inte bara
            votera igenom detta med en viss majoritet i riksdagen.
          </note>
          <note type="speaker">
            Anf. 63 PETER ERIKSSON (MP) replik:
          </note>
          <note>
            Fru talman! Det var tråkigt att höra. Jag uppfattade det som
            att Jan Björklund i valrörelsen var sturskare och beredd att säga
            ja till en lagstiftning i den här frågan utan att behöva gömma
            sig bakom att Moderaterna också måste vara med för att man ska
            stå upp för anständiga regler när det gäller korruption i Sverige.
          </note>
          <note>
            Jag tycker att det är ganska pinsamt när till exempel organisationen
            Transparency International klagar på Sverige för att vi inte har
            en fungerande lagstiftning när det gäller korruption gentemot
            partierna. Det är märkligt att vi har ett parti som kallar sig
            liberalt men som inte är berett att fullfölja med en lagstiftning
            som nästan alla andra länder i Europa har.
          </note>
          <note type="speaker">
            Anf. 64 Utbildningsminister JAN BJÖRKLUND (FP) replik:
          </note>
          <note>
            Fru talman! Detta är säkert inte den enda fråga där mina inlägg
            i debatten uppfattas som tråkiga av Peter Eriksson. Däremot kan
            jag försäkra att jag säger samma sak nu som jag sade före valet.
            Vår grunduppfattning är att vi bör ha ökad insyn. Peter Eriksson
            väljer att bara peka på Moderata samlingspartiet; jag säger att
            vi borde kräva en hel del ökad öppenhet också av det andra stora
            partiet när det gäller samarbetet med facket och stödet i valrörelsen.
          </note>
          <note>
            Men, precis som jag sade tidigare, den här typen av regler måste
            vi bli överens om i en överenskommelse innan vi klubbar igenom
            dem i riksdagen med smal majoritet, så att inte det ena blocket
            använder detta för att försvåra för det andra. Det bör vara så
            att vi når en överenskommelse om detta. Men jag är definitivt
            beredd att försöka sträva efter en bredare överenskommelse i riktning
            mot ökad öppenhet.
          </note>
          <note type="speaker">
            Anf. 65 JIMMIE ÅKESSON (SD) replik:
          </note>
          <note>
            Fru talman! Jan Björklund går igenom sammansättningen bland EU-kritiker
            i riksdagen. Jag beklagar att Miljöpartiet har svikit Sveriges
            EU-kritiker. Men det är å andra sidan inget som jag kan lasta
            Jan Björklund för.
          </note>
          <note>
            Däremot vill jag framhålla att jag tycker att det är viktigt
            med ett samarbete i Europa. Sverige är beroende av andra länder
            för att till exempel kunna handla. Det är någonting som vi är
            extremt beroende av. Det ska vi fortsätta göra. Men det europeiska
            samarbetet går i fel riktning, inte minst genom Lissabonfördraget,
            som det tyvärr var alldeles för lite debatt om i Sverige och som
            röstades igenom alltför lättvindigt i riksdagen.
          </note>
          <note>
            Federalisterna har inget problem med brist på insyn. Federalisterna
            har inget problem med brist på möjlighet att påverka. Och federalisterna
            har inget problem med att andra länders folkvalda stiftar våra
            lagar som vi sedan har att rätta oss efter vare sig vi vill eller
            inte. Det har jag problem med. Det är därför som Jan Björklund
            kallar mig EU-fientlig. Jag väljer att kalla mig själv Sverigevänlig.
            Jag vill gärna att Sveriges folk ska vara herrar i eget hus och
            att alla folk i Europa ska ha en möjlighet att vara herrar i eget
            hus. Det är min utgångspunkt.
          </note>
          <note>
            När det gäller lösningen på integrationen delar jag naturligtvis
            inte Jan Björklunds uppfattning i grunden. Däremot håller jag
            med om att jobb är viktiga och en viktig del av lösningen och
            att språket är en viktig del av lösningen. Men det har man sagt
            i alla år. Det leder inte framåt. Det är inget nytt. De som kommer
            måste jobba. De måste lära sig svenska. Det är inget nytt. Kom
            med något nytt!
          </note>
          <note type="speaker">
            Anf. 66 Utbildningsminister JAN BJÖRKLUND (FP) replik:
          </note>
          <note>
            Fru talman! Om man menar allvar med att jobb är en del av lösningen
            måste man erkänna det erkänner vi från Folkpartiets sida, och
            vi har fört den diskussionen i Sverige i många år att vi har misslyckats
            här. Arbetslösheten bland nyanlända invandrare är högre än bland
            övriga svenskar. Då har vi en stor reform på gång som egentligen
            flyttar över ansvaret. Statsministern nämnde att vi tar bort arbetsförbudet
            för människor som kommer hit. Men ytterligare en reform som är
            stor är överförandet av ansvaret. Ansvaret för integrationen i
            Sverige har tidigare legat på kommunerna, och i regel på socialtjänsten.
            Nu flyttas det ansvaret över till Arbetsförmedlingen i en stor
            reform. Vi gör ett riktigt systemskifte, kan man säga. Man går
            från ett omhändertagandeperspektiv till ett jobbperspektiv. Reformen
            börjar gälla kommande årsskifte. Arbetsförmedlingen får en del
            nya resurser för att coacha nyanlända invandrare in i jobb.
          </note>
          <note>
            Detta röstar ni emot, Jimmie Åkesson. Ni yrkar avslag. Det kostar
            några hundra miljoner i budgeten att åstadkomma en ökad sysselsättningsgrad.
            Ni kallar det subventionering av invandring, diskriminering av
            svenskar eller något annat. Det är en lek med ord. Det syftar
            till att fler invandrare ska få jobb i Sverige. Men ni röstar
            emot det. Du säger att ni är för att invandrare ska få jobb. Men
            i själva verket försätter ni dem i fortsatt utanförskap och arbetslöshet.
            Varför gör ni det?
          </note>
          <note type="speaker">
            Anf. 67 JIMMIE ÅKESSON (SD) replik:
          </note>
          <note>
            Fru talman! Problemet, som jag har varit inne på tidigare här,
            är att det inte finns några jobb och att det inte heller tycks
            skapas några jobb genom denna arbetslinje, inte i tillräckligt
            stor utsträckning i alla fall. Det är fortfarande så att vi tar
            emot fler människor utifrån till Sverige än vad vi lyckas skapa
            arbetstillfällen. Men, tyvärr Jan Björklund, då hjälper ingen
            integrationspolitik i världen. Då spelar det ingen roll vem man
            flyttar ansvaret till. Finns inte jobben kan människor inte få
            några jobb. Så är verkligheten. Det är så enkelt.
          </note>
          <note>
            Därför menar jag att det viktigaste måste vara att först och
            främst stoppa tillflödet av nya arbetslösa. Det är det som ni
            inte vill göra. Det är det som jag menar borde vara det nya i
            integrationspolitiken och den enskilt viktigaste integrationspolitiska
            åtgärden. Stoppa först tillflödet. Sedan kan vi börja integrera
            på ett vettigt sätt.
          </note>
          <note type="speaker">
            Anf. 68 Utbildningsminister JAN BJÖRKLUND (FP) replik:
          </note>
          <note>
            Fru talman! Jimmie Åkesson försöker föra ett resonemang om att
            i och med att man har invandring får man högre arbetslöshet. Det
            finns inga sådana samband. Några av de länder i Europa som har
            väsentligt högre arbetslöshet än Sverige har en mycket strängare
            invandringspolitik. Det finns inget samband. Jobben växer när
            ekonomin utvecklas. Om fler människor finns i Sverige ökar efterfrågan,
            och då ökar utbudet av arbetskraft.
          </note>
          <note>
            Nu har vi haft en djup finanskris under några år som naturligtvis
            har ökat problemen kortsiktigt. Men långsiktigt kommer Sverige
            att stå inför problem med en stor arbetskraftsbrist.
          </note>
          <note>
            Men en fråga återstår. Att de invandrare som redan är här såvida
            du inte tänker kasta ut dem snabbare ska komma i jobb är det som
            etableringspropositionen handlar om när vi lägger över ansvaret
            till Arbetsförmedlingen. Ni röstar emot det. Det innebär att resultatet
            av er politik blir en ökad arbetslöshet bland invandrare. För
            mig är det obegripligt varför ni gör det, om det inte är så att
            ni tänker er att ökad arbetslöshet bland invandrare innebär att
            folk uppfattar att vi får större problem med integrationen och
            att er allmänna politiska inriktning därmed gynnas.
          </note>
          <note type="speaker">
            Anf. 69 LARS OHLY (V) replik:
          </note>
          <note>
            Fru talman! Jag tycker att det är rimligt och riktigt att man
            efter en valförlust ifrågasätter en del av argumentationen, sin
            egen politik och hur man har framfört den men också grunden för
            den, samtidigt som man naturligtvis i möjligaste mån bör hålla
            fast vid det som är ideologiskt grundade övertygelser och försöker
            vara företrädare för de intressen som partierna en gång har bildats
            för. Därför har jag väldigt lite kritik mot att Jan Björklund
            fortfarande framhärdar i att Sverige ska gå med i det som Jan
            Björklund kallar eurosamarbetet, EMU:s tredje steg, även om ni
            förlorade folkomröstningen. Det var inte en liten förlust. Det
            blev 56 mot 42 för nejsidan i den folkomröstningen.
          </note>
          <note>
            Anledningen till att det blev en så stor majoritet för nej-sidan
            tror jag i stor utsträckning var att eurosamarbetet bygger på
            att man ska ha en ränte- och valutapolitik som ska passa ett väldigt
            stort område. Det innebär också att man för att möta kriser kommer
            att anpassas till de större länderna.
          </note>
          <note>
            Under den gångna krisen har Sverige haft en oerhört stor fördel
            av att ha en egen valuta, en valuta som kunde flyta. Det gjorde
            att kronan försvagades under en period. Det gjorde att det blev
            dyrare för dem som ville åka utomlands. Men det gjorde samtidigt
            att svensk industri hade en konkurrenskraft som gjorde att vi
            fick bättre förutsättningar. Nu har den svenska kronan återhämtat
            sig. Nu är kronan starkare än den var när eurosamarbetet startade.
            Kronan är starkare nu än den var då. Då kostade euron 9:54, och
            i går kostade den 9:39. Den flytande valutan har alltså gett oss
            fördelar. Men dessa fördelar vill Jan Björklund ta bort. Du vill
            att vi ska vara med i ett katastrofprojekt, ett projekt som innebär
            att vi ska betala för försämringar i stora delar av Europa genom
            en sämre ränte- och valutapolitik som inte är anpassad efter svenska
            förutsättningar. Varför vill du det?
          </note>
          <note type="speaker">
            Anf. 70 Utbildningsminister JAN BJÖRKLUND (FP) replik:
          </note>
          <note>
            Fru talman! Lars Ohlys argument, som jag har hört många gånger
            förut, är att det vore bra för Grekland att nu kunna devalvera.
            Det är det som Lars Ohly egentligen säger. Men vi tycker inte
            det från vår sida. Att devalvera är att skjuta över problemen
            på omvärlden. Grekland har välfärdssystem som är utformade så
            att många människor går i pension i drygt 50-årsåldern. Man bygger
            upp gigantiska budgetunderskott genom dessa välfärdssystem. Devalvering
            innebär att man sedan skickar notan till oss andra, eller framför
            allt till de länder som handlar med Grekland.
          </note>
          <note>
            Det är fel tänkt. Man kan inte leva kraftigt över sina tillgångar.
            Devalvering är inte en metod att lösa problem. Sverige har självt
            en historia av att ha löst problem med devalveringar. Grannländerna
            blev skogstokiga varje gång. Man skjuter över problem på sina
            grannländer i stället för att själv lösa dem.
          </note>
          <note>
            Devalveringsargumentet är ett egoistiskt argument. Vi lever över
            våra tillgångar. Sedan skjuter vi över räkningarna till de andra.
            Om många länder gör så får man till sist väldigt stora problem.
            Det hade vi förr.
          </note>
          <note>
            Genom eurosamarbetet tvingar vi dessa länder att faktiskt skärpa
            sig och ta sig i kragen. Det är eurosamarbetet som är vägen ut.
            Nu samlas Europas finansministrar och riksbankschefer gång på
            gång för att hitta gemensamma system för att nu hjälpa dessa länder
            kortsiktigt. De får lån och krediter av oss andra. Det är inte
            bidrag utan lån som ska betalas tillbaka. Men långsiktigt ska
            man inte få missköta sin ekonomi på detta sätt. Det är viktigt
            för Sverige därför att om vissa länder i Europa missköter sig
            går det ut över oss, oavsett om vi är med eller inte. Nu skapar
            vi gemensamma regelverk för att alla länder ska sköta sig. Det
            tjänar vi alla på i längden.
          </note>
          <note type="speaker">
            Anf. 71 LARS OHLY (V) replik:
          </note>
          <note>
            Fru talman! Jag tror att det var Carl B Hamilton som applåderade
            där borta, om jag inte har fel.
          </note>
          <note>
            Mitt alternativ är till skillnad från ditt, Jan Björklund, inte
            att vi ska surra oss vid masten på ett sjunkande skepp. Det är
            nämligen ditt alternativ: att vi ska gå med i ett samarbete som
            pekar i fel riktning och gör det svårare att möta kriser just
            därför att det inte är utformat utifrån de olika förutsättningar
            som finns i olika länder. Det är inte utformat för att ekonomin
            utvecklas olika i olika länder. Det är inte utformat för att man
            ska kunna möta krisen med egna åtgärder som passar den egna ekonomin.
          </note>
          <note>
            Därför är Jan Björklunds politik en nederlagspolitik. Jag är
            glad för att svenska folket insåg detta i folkomröstningen 2003.
            Jag är också övertygad om att svenska folket bär denna insikt
            med sig och att vi inte heller kommer att få en folkomröstning,
            för Reinfeldt är klokare än Björklund. Om vi skulle få en kommer
            dock nej-sidan att vinna också den. Vi ska nämligen ha en egen
            valuta, av uppenbara ekonomiska och demokratiska skäl.
          </note>
          <note type="speaker">
            Anf. 72 Utbildningsminister JAN BJÖRKLUND (FP) replik:
          </note>
          <note>
            Fru talman! Jag fick i alla fall en applåd.
          </note>
          <note>
            Sveriges välfärd bygger på att det varje dag måste ringa i telefonerna
            eller ticka in mejl hos Ericsson om att européerna vill köpa telefoner,
            hos Scania att européerna vill köpa lastbilar och hos Astra Zeneca
            att européerna vill köpa läkemedel. Hela vårt välstånd, alla de
            pengar Lars Ohly ständigt lovar ut till olika utgifter, bygger
            på att dessa företag ständigt kan exportera saker till Europa.
          </note>
          <note>
            Om exporten minskar därför att det går dåligt för ekonomin i
            andra länder i Europa kan vi inte skydda oss mot det; då går det
            dåligt här också. Arbetslösheten i Sverige ökar om det går dåligt
            i andra länder. Finanskrisen orsakades inte i Sverige, men vi
            fick många av konsekvenserna här.
          </note>
          <note>
            Det är inte så att varje land kan sköta sig självt och strunta
            i andra numera, Lars Ohly. Den tiden är sedan länge förbi. Vi
            är tätt sammanflätade. Går det bra för andra går det bra för oss,
            och går det dåligt för dem går det dåligt för oss. Det är därför
            vi tjänar på att vara med i ett samarbete som stagar upp ekonomierna
            i Europa. Då går det nämligen bättre för oss alla.
          </note>
          <note type="speaker">
            Anf. 73 Närings- och energiminister MAUD OLOFSSON (C):
          </note>
          <note>
            Fru talman! I valet den 19 september gav väljarna ett klart och
            tydligt besked. Centerpartiet och Alliansen fick förnyat och förstärkt
            förtroende att fortsätta att leda Sverige de kommande fyra åren.
          </note>
          <note>
            Det är naturligtvis både utmanande och ansvarsfullt att leda
            Sverige i en tid då vi precis börjar återhämtningen efter finanskrisen,
            då de globala klimathoten är tilltagande och då vi fortsatt har
            hög arbetslöshet inte minst bland våra ungdomar och våra invandrare.
            Det är också ett samhälle där vi behöver göra ytterligare för
            att förstärka välfärden.
          </note>
          <note>
            Så här de första månaderna in i mandatperioden finns det anledning
            för oss att ge svar på frågan vilket Sverige vi vill ha om fyra
            år och vart vi är på väg. Jag vill börja med att ge ett tydligt
            besked till svenska folket och till riksdagen: Vi är inte färdiga.
            Min och Centerpartiets uppgift i regeringen är inte enbart att
            förvalta, utan vi har fått mandat att fortsätta att driva på en
            reformagenda, fortsätta att se de samhällsproblem människor möter
            och fortsätta att förnya och förbättra Sverige.
          </note>
          <note>
            Sverige möter en stenhård konkurrens från andra länder. Jag besökte
            Indien i förra veckan och Kina i maj. Det jag slås av är den enormt
            starka drivkraft att växa ekonomiskt som finns i dessa länder.
            Det finns ett driv utan motsvarighet. Sverige kommer naturligtvis
            aldrig att konkurrera med lägre löner, och det ska vi inte heller.
            Vi måste dock kavla upp ärmarna på allvar. Det räcker inte med
            att vara bäst vi måste också vara smartast.
          </note>
          <note>
            Det är därför jag som näringsminister de kommande fyra åren ser
            som en huvuduppgift att ta fram ett klimat där innovationer föds
            och blir till affärer. Jag har fått ansvaret att ta fram en innovationsstrategi,
            och jag kommer att göra det med bred förankring runt om i hela
            samhället. Hur ska vi få fram fler innovationer som leder till
            mer produkter och tjänster och skapar jobb här i Sverige?
          </note>
          <note>
            Vi måste ta vara på människors idéer och kloka tankar som kan
            bli till affärer och nya jobb. Människors kreativitet, skaparlust
            och nyfikenhet kan omsättas i företagande. Det måste börja i skolan
            hos våra unga och våra barn. Vi ska naturligtvis sätta kunskapen
            i centrum men också se till varje barns unika talang och förmåga
            och fortsätta med det kreativa och kritiska tänkande som finns
            i svenskt skolväsen.
          </note>
          <note>
            Entreprenörskap och företagande måste också vara en del av vårt
            skolsystem. Vi ska koppla ihop högskolor och universitet med näringslivet,
            för det är så vi skapar framtidens jobb. Dagens unga är den mest
            välutbildade generationen någonsin, samtidigt som vi ser en rekordhög
            ungdomsarbetslöshet. Det är inte acceptabelt. Att få en möjlighet
            till sitt första jobb när man är ung och ska flytta hemifrån borde
            vara självklart.
          </note>
          <note>
            Därför är en viktig sak för den kommande mandatperioden att se
            till att stärka ungdomarnas roll på svensk arbetsmarknad. Genom
            lärlingsprovanställning, halverad arbetsgivaravgift för att anställa
            unga och förstärkt yrkesutbildning och genom att stärka företagandet
            och ungas innovationer kan vi stärka ungdomarnas möjligheter att
            få ett jobb eller skapa sig ett eget jobb.
          </note>
          <note>
            Öppenhet är också en avgörande framgång för Sverige framöver.
            I mötet med andra människor, kulturer och religioner uppstår inte
            bara nya tankar och idéer utan också nya affärsidéer. Centerpartiet
            försvarar den svenska öppenheten, och det är så vi bygger vårt
            land starkare. Det är bara genom öppenhet mot omvärlden som vi
            kan växa, och när människor från andra länder kommer till Sverige
            skapas också nya möjligheter till jobb.
          </note>
          <note>
            Med de åtgärder vi har vidtagit under mandatperioden har vi sett
            en utveckling där gruppen invandrare faktiskt har en högre andel
            företagare än gruppen svenskar. Det är inte bara så att man får
            ett jobb, utan ibland måste man skapa sitt eget jobb. Det är det
            vi har öppnat för. Vi fortsätter att stärka insatserna för invandrares
            företagande och satsar på nystartskontor och ökade möjligheter
            till lån och rådgivning genom Almi.
          </note>
          <note>
            I grund och botten handlar detta om värderingar. Har vi den gamla
            inställningen att människor som kommer till Sverige tas om hand,
            eller ska vi se till varje individs möjligheter att vara med och
            bygga Sverige? Vill vi vara ett land byggt på rädsla och främlingskap,
            eller ska vi fortsätta bygga framtidstro och nyfikenhet? Jag tror
            att det som för oss samman inte främst är att vi har en gemensam
            historia utan att vi har en gemensam framtid som vi ska bygga.
          </note>
          <note>
            Lika självklart som öppenhet är jämställdhet mellan kvinnor och
            män en prioritering för oss. Vi måste öppna dörrar för kvinnor
            i Sverige att både tjäna pengar, starta företag, välja mellan
            fler arbetsgivare och göra karriär och också ha möjlighet att
            leva ett gott liv.
          </note>
          <note>
            Enligt OECD lönar det sig inte särskilt bra för kvinnor i Sverige
            att studera. Vi är näst sämst bland 20 länder trots att många
            fler tjejer än killar studerar. Jag tror att det är viktigt att
            se att vi om vi ska få en utväxling på den utbildning kvinnor
            går igenom också måste tillåta lönespridningen att öka. Det måste
            löna sig att vara en duktig sjuksköterska eller en duktig lärare,
            och det måste synas i lönekuvertet.
          </note>
          <note>
            Det är också så att kvinnor om det finns fler arbetsgivare kan
            byta och på så sätt höja lönen. Det vi har gjort på välfärdsområdet
            har ökat möjligheterna för kvinnor att höja sina löner och få
            bättre villkor. Därför måste vi fortsätta detta arbete, och det
            är också bra för kvaliteten i välfärden. Genom frihetsreformer
            inom välfärden ökar vi kvinnors företagande. Av nästan 2 200 nya
            företag inom vård och omsorg under 2009 startades 61 procent av
            kvinnor. Det är därför detta är viktigt, Mona Sahlin.
          </note>
          <note>
            Vi ser också att fler kvinnor drar nytta av RUT-avdraget. Det
            underlättar nämligen för många att göra karriär. På detta sätt
            kan vi som kvinnor kombinera en aktiv yrkeskarriär med ett vardagspussel
            som fungerar. Jag är beredd att ta den ideologiska debatten om
            kvinnors frihet och valfrihet med vänsterfeministerna, för jag
            tror verkligen att vi måste slå in på en ny väg när det gäller
            kvinnors möjligheter att få samma frihet och valfrihet som männen
            under lång tid har haft.
          </note>
          <note>
            Det är väldigt många i den politiska debatten som är beredda
            att göra av med skattebetalarnas pengar. Det handlar om att köpa
            bilfabriker, lova välfärdssatsningar och annat. Jag tycker dock
            att det är för lite diskussion om hur vi skapar resurserna. Det
            är nu viktigt att se till att vi ökar företagandet, för det är
            där de nya jobben kommer att växa fram. Ja, vi har starka, stora
            företag som är framgångsrika på exportmarknaden, men det räcker
            inte. Vi måste ha fler företag som växer och som är beredda att
            gå ut på exportmarknaden och skapa tillväxt och jobb här hemma.
          </note>
          <note>
            Hela Sverige måste bidra till tillväxten. Det räcker inte att
            några få större orter växer utan hela Sverige, också landsbygden,
            glesbygden och alla regioner, måste bidra. Det är bara då som
            vi blir starka.
          </note>
          <note>
            Under den förra mandatperioden stärkte vi företagsinsatserna.
            Vi sänkte kostnaderna för företagen med 50 miljarder kronor, och
            vi minskade regelbördan med 7 procent. Vi måste fortsätta på den
            inslagna vägen.
          </note>
          <note>
            Vi ska skapa framtidens jobb här i Sverige. Vi ska fortsätta
            att bekämpa krångliga regler och att sänka skatter. Det gäller
            till exempel restaurangmomsen, som vi har aviserat. Vi ska göra
            det enklare att anställa. Vi ska förbättra konkurrenskraften och
            bygga ut den svenska infrastrukturen.
          </note>
          <note>
            Men vi måste också bredda företagandet. Det handlar om fler välfärdsföretag,
            som jag har sagt, fler företag inom den kulturella och kreativa
            sektorn, fler unga som satsar på innovationer och startar företag,
            fler tjänsteföretag och fler företag inom de gröna näringarna
            som kan producera svensk kvalitetsmat men också om nya svenska
            energilösningar, fler kvinnor och fler invandrare.
          </note>
          <note>
            Om några veckor samlas de politiska ledarna i Cancún på FN:s
            klimatkonferens. Samtidigt ser vi hur klimatproblemen tilltar
            med extrema väderförhållanden och översvämningar. Vi ser att USA
            och Kina inte är beredda att ta det globala klimatansvaret, och
            det är en brist på ledarskap.
          </note>
          <note>
            Här finns också en uppgift för Sverige att fylla. Vi kan bygga
            vidare på en stark svensk miljötradition och ta ledningen både
            i klimatförhandlingarna men också i den gröna omställningen. Vi
            har den mest ambitiösa klimat- och energipolitiken i hela världen.
            Nu fortsätter vi under den kommande mandatperioden att förverkliga
            klimat- och energipolitiken.
          </note>
          <note>
            Vi ska fasa ut den fossila fordonsflottan till år 2030. Det är
            klart att vi måste börja nu för att se till att vi också åstadkommer
            detta. Vi kan ta oss an ledarskapet genom att visa att det är
            möjligt för ett rikt, industrialiserat och högteknologiskt land
            att utvecklas i samklang med naturen och samtidigt skapa jobb
            och tillväxt.
          </note>
          <note>
            Det ska vara till Sverige som världens företagare, forskare och
            politiker vill åka för att se de goda exemplen. Det är genom internationella
            insatser vi kommer att nå resultat. Det är därför som det är viktigt
            att vi är pådrivande.
          </note>
          <note>
            Den gröna omställningen är en viktig fråga för Centerpartiet
            under den kommande mandatperioden. Vi är glada för att få chansen
            att fortsätta fyra nya år.
          </note>
          <note type="speaker">
            Anf. 74 MONA SAHLIN (S) replik:
          </note>
          <note>
            Fru talman! Första meningen i ditt anförande, Maud Olofsson,
            var: I valet gav väljarna ett klart och tydligt besked. Det beskedet
            fick vi socialdemokrater, för vi förlorade. Men det beskedet fick
            verkligen också Centerpartiet och du, som här i dag inte står
            som vice statsminister. Det var inte Alliansen som vann, det var
            Moderaterna. Ni andra partier förlorade, och det gäller framför
            allt Centerpartiet.
          </note>
          <note>
            När vi förlorar säger vi nu: Vi måste ompröva och förnya. Jag
            undrar vilka slutsatser som du, Maud Olofsson, har dragit av valet.
            I varenda debatt hade du på dig en RUT-knapp och argumenterade
            starkt. Era företrädare attackerade ständigt arbetsrätten och
            den svenska modellen. Du argumenterade konsekvent för er nya högerliberala
            politik.
          </note>
          <note>
            Svaret blev också för dig, Maud Olofsson, ett historiskt dåligt
            valresultat. Utan moderata stödröster hade det inte blivit mycket
            kvar av Centerpartiet. Jag undrar: Vilka slutsatser drar du, Maud
            Olofsson, av den politik som du har bedrivit i Centerpartiet och
            det historiskt dåliga valresultat som blev? Är du nöjd med Centerns
            siffror? Vilka förändringar ser du att väljarna gav dig besked
            om?
          </note>
          <note type="speaker">
            Anf. 75 Närings- och energiminister MAUD OLOFSSON (C) replik:
          </note>
          <note>
            Fru talman! Jag förstår om Mona Sahlin är avundsjuk över att
            jag sitter kvar i regeringen. Det är ju inte det som gläder Mona
            Sahlin allra mest. Men jag kan försäkra Mona Sahlin att de positioner
            som vi har kvar i regeringen och kan jobba med verkligen är de
            hjärtefrågor som Centerpartiet jobbar med.
          </note>
          <note>
            Hela den gröna omställning som jag beskrev i mitt anförande är
            naturligtvis en viktig uppgift för ett grönt alliansparti. Det
            behövs den starka gröna rösten i Alliansen för att klara av klimat-
            och energiomställningen men också för att globalt agera för den
            omställning vi vill se.
          </note>
          <note>
            Centerpartiet måste förstärka argumenteringen för att stärka
            företagsklimatet. Jag tror att vi behöver bli duktigare på att
            fortsätta förbättra företagsklimatet. Jag tror att vi behöver
            bli bättre på att kommunicera med våra företagare om vilka ytterligare
            förändringar de vill se.
          </note>
          <note>
            Jag tror också att många väljare vill att vi ska vara en ännu
            starkare kraft när det gäller att hålla ihop Sverige. Vi har våra
            rötter på landsbygden. Vi har gjort väldigt mycket för att stärka
            svensk landsbygd, men jag tror att vi behöver göra ännu mer.
          </note>
          <note>
            Det är också därför som vi nu har skapat ett särskilt landsbygdsdepartement
            med Eskil Erlandsson som ansvarig. Vi behöver förnya politiken
            för att ytterligare göra det möjligt för hela Sverige att bidra
            till tillväxten.
          </note>
          <note>
            Jag tror också att vi behöver förstärka jämställdhetspolitiken
            och bli tydligare där. Sveriges kvinnor har för länge lyssnat
            på vänsterfeministerna som bara har låst in kvinnor i offentlig
            sektor med låga löner och jättehöga skatter. Jag tror att jag
            och Centerpartiet måste ta den jämställdhetsdebatten från vänsterfeministerna
            och visa på en liberal jämställdhetspolitik.
          </note>
          <note>
            Det är fyra områden som jag kan peka på där jag tror att vi behöver
            bli starkare och utveckla, men jag är väldigt glad över att få
            fortsatt sitta i regeringen.
          </note>
          <note type="speaker">
            Anf. 76 MONA SAHLIN (S) replik:
          </note>
          <note>
            Fru talman! Jag är inte glad över att Maud Olofsson sitter kvar
            i regeringen det är jag inte. Det var ändå lite avslöjande att
            det viktiga uppenbarligen var att sitta kvar i regeringen. Priset
            har varit att på punkt efter punkt ge upp det som har varit Centerpartiets
            styrka i regionalpolitiken, landsbygdspolitiken, miljöpolitiken
            och kärnkraftspolitiken.
          </note>
          <note>
            Det Maud Olofsson argumenterat så starkt för i hela valrörelsen
            har varit högerfrågor. Det har varit kamp mot arbetsrätten, kamp
            mot de fackliga organisationerna och kamp för RUT. Väljarna gav
            ett tydligt besked. Denna politik har gynnat Moderaterna och har
            varit förödande för Centerpartiet.
          </note>
          <note>
            Jag beklagar det. Sverige behöver ett starkt mittenparti. Det
            har vi nog i dag snarare i Miljöpartiet. Centerpartiet verkar
            helt ha gett upp den rollen. Det är ingenting av det Maud Olofsson
            sade nu som leder mig till någon annan analys. Det beklagar jag.
          </note>
          <note>
            Du sitter kvar, och det tycker du är kul. Men svensk miljöpolitik
            och landsbygdspolitik har inte tjänat på det. Det kommer de inte
            att göra heller under den här mandatperioden.
          </note>
          <note type="speaker">
            Anf. 77 Närings- och energiminister MAUD OLOFSSON (C):
          </note>
          <note>
            Fru talman! Jag har full respekt för att Mona Sahlin inte gillar
            att jag och inte heller Centerpartiet sitter i regeringen. Det
            ligger i sakens natur. Däremot tror jag att landsbygdsborna är
            väldigt glada över att vi kan fortsätta att jobba med landsbygdsfrågor.
          </note>
          <note>
            Vi har genomfört 156 åtgärder under den förra mandatperioden.
            Det är allt från satsningar på enskilda vägar, bredband, strandnära
            byggande, Matlandet Sverige, turism och småföretagande till service
            på landsbygden.
          </note>
          <note>
            Jag studerade den rödgröna budgetmotionen. Där finns knappt landsbygden
            nämnd. Det är rätt intressant att Mona Sahlin står här och låtsas
            som att hon bryr sig om landsbygden. Om det vore så skulle det
            åtminstone finnas någon mening eller några förslag som stärkte
            svensk landsbygd. Det är bara en politisk retorik som Mona Sahlin
            ägnar sig åt.
          </note>
          <note>
            Ja, jag är glad över att kunna sitta kvar i regeringen eftersom
            det kan göra skillnad. Jag kan förbättra företagsklimatet. Jag
            kan fortsätta den gröna omställningen. Jag kan stärka jämställdheten.
            Jag kan hålla ihop Sverige regionalt och stärka landsbygden.
          </note>
          <note>
            Det är därför som jag sitter i regeringen inte för min egen skull.
            Jag sitter där för att många företagare, många landsbygdsbor och
            många som vill se den gröna omställningen ser det som nödvändigt.
          </note>
          <note type="speaker">
            Anf. 78 JIMMIE ÅKESSON (SD):
          </note>
          <note>
            Fru talman! I valet den 19 september hände någonting som inte
            är så vanligt i Sverige. Vi fick ett nytt parti i Sveriges riksdag
            för första gången på 19 år. Den eftervalsdebatt som nu förvisso
            har börjat avta så smått saknar förmodligen motstycke i modern
            tid. Aldrig har väl etablissemanget stått så samlat, varit så
            överens och haft en så tydlig gemensam motståndare.
          </note>
          <note>
            Sverigedemokraterna utmanar etablissemanget. Vi utmanar den splittringspolitik
            som samtliga övriga partier i den här församlingen omfattas av.
            Det är en splittringspolitik som utgör ett allvarligt hot mot
            det sammanhållna Sverige. Det är en splittringspolitik som eroderar
            själva grunden för den svenska modellen med en solidariskt finansierad
            välfärd.
          </note>
          <note>
            För vissa är den utmaningen oerhört provocerande. För vissa är
            det fullständigt omöjligt att förstå att någon skulle våga ifrågasätta
            deras sedan länge etablerade sanningar, sanningar om rätt och
            fel, sanningar om ont och gott. När det nu ändå har skett har
            man inte i alla delar klarat av att hantera det på ett sakligt
            och värdigt sätt. Jag beklagar det. Jag hoppas samtidigt att den
            polarisering som vi nu upplever kan vara början på någonting nytt,
            en ny giv i svensk politik.
          </note>
          <note>
            Fru talman! Vi är här för att utmana, men vi är också här för
            att ta ansvar, för att förvalta ett förtroende. När man påstår
            att vi är här av andra skäl för att ställa till oreda eller för
            att röra om i grytan, som det ofta heter eller att martyrskap
            och utanförskap bär vår livsluft då har man fel; då har man inte
            förstått någonting om varför vi är här.
          </note>
          <note>
            Sverige är på många sätt ett fantastiskt land. Det finns mycket
            som vi svenskar har att vara stolta över och slå vakt om. Samtidigt
            finns det mycket att oroa sig för, och många gör just det oroar
            sig. Att en så stor del av de unga inte har ett jobb att gå till
            ger anledning till oro. Den höga ungdomsarbetslösheten hotar välfärden,
            och det gör den framför allt på lång sikt.
          </note>
          <note>
            Att Sverige ligger i världstopp i våldtäktsstatistiken är både
            skamligt och oroväckande. Vi ser ett ökande icke-sexuellt våld
            mot kvinnor. Att var tionde svensk kvinna inte vågar gå ut när
            det är mörkt är ett gigantiskt jämställdhetsproblem. Vi ser en
            ökande, tilltagande våg av åldringsrån.
          </note>
          <note>
            Det värsta med den här typen av brottslighet är att de som ger
            sig på kvinnor och äldre i det svenska samhället ofta döms till
            så låga straff att det kan betraktas som någonting direkt skamlöst
            som verkligen inte står i proportion till den allmänna rättsuppfattningen.
          </note>
          <note>
            Att det i Sverige i dag lever hundratusentals så kallade fattigpensionärer,
            människor som har slitit och släpat i hela sina liv för att bygga
            upp välfärden åt oss, är en stor skam. Att göra någonting åt pensionärsskatten
            sades vara en viktig fråga för de flesta partier i det här valet,
            och nu tycker jag att vi ska göra det också.
          </note>
          <note>
            Att det i och kring flera svenska städer växer fram segregerade
            områden, i vissa fall att betraktas som rena parallellsamhällen,
            är ett allvarligt hot mot den inre sammanhållningen. Splittringspolitiken
            drar isär Sverige.
          </note>
          <note>
            Fru talman! Det får inte vara så att våra möjligheter att komma
            till rätta med stora strukturella samhällsproblem begränsas av
            tabun och ideologiska skygglappar. Det måste gå att föra ett sakligt
            och civiliserat samtal även i sådana frågor som av vissa betraktas
            som känsliga. Att undvika den sakliga debatten genom att kasta
            omkring sig olika epitet och att rent av förneka problemets själva
            existens är ansvarslöst; det leder inte Sverige framåt.
          </note>
          <note>
            Ansvar är ett begrepp som har använts flitigt sedan valnatten.
            Vad innebär det? Vad innebär det att ta ansvar?
          </note>
          <note>
            Jag måste säga att jag är allvarligt oroad över de signaler som
            vi har fått från regeringen hittills, framför allt när det gäller
            det parlamentariska läget. Det handlar om en bristande respekt
            för valresultatet men kanske framför allt om en bristande förståelse
            för att man inte längre regerar i majoritet. Nu ska jag ändå tillstå
            att man hittills har klarat det ganska bra, men det återstår å
            andra sidan tre år och elva månader av mandatperioden. Förr eller
            senare kommer det att dyka upp frågor där det inte finns något
            utrymme för breda blocköverskridande uppgörelser mellan de gamla
            partierna. Hur hanterar man en sådan situation? Är man beredd
            att ta ansvar, att höja sig över orimliga, smått barnsliga principer,
            att höja sig över partipolitiskt käbbel? Vi får se.
          </note>
          <note>
            Vi kan åtminstone konstatera att alla profetior om samhällets
            totala kollaps vid ett sverigedemokratiskt riksdagsinträde har
            fallit platt. Samtidigt har jag viss förståelse för att man har
            en skeptisk hållning, att man förhåller sig kritisk till ett nytt
            parti som har tagit sig in i riksdagen. Därför kan det vara på
            sin plats att jag berättar lite om vad de övriga partierna i den
            här församlingen har att förvänta sig av oss under den här mandatperioden.
          </note>
          <note>
            Fru talman! Det är min övertygelse att det i den här kammaren
            under de senaste decennierna har fattats ett antal beslut som
            har lett Sverige in på fel väg. Jag är så övertygad om det att
            jag har ägnat halva mitt liv åt att försöka ta mig in i den här
            församlingen, fram till den här talarstolen, bara för att kunna
            tala om det för er, försöka få er att ändra er.
          </note>
          <note>
            Sverige slits isär. Den enskilt främsta orsaken till det är en
            ansvarslös extrem invandringspolitik, massinvandring kombinerad
            med kravlöshet och diffusa idéer om hur integrationen ska gå till.
            Det har byggt in enorma spänningar i det svenska samhället.
          </note>
          <note>
            I regeringsförklaringen angav statsministern integrationen som
            en av våra största utmaningar. Jag vill påstå att det är den största
            utmaningen, helt enkelt därför att vår förmåga att upprätthålla
            och utveckla välfärden är helt beroende av vår förmåga att hålla
            samman Sverige. Den tradition av öppenhet mot omvärlden som framhålls
            i regeringsförklaringen är viktig att slå vakt om. Sverige är
            på olika sätt beroende av omvärlden, men att vi har ett handelsutbyte
            eller att vi tar intryck av andra länders kulturer är inte skäl
            för att fortsätta splittringspolitiken. Öppenhet mot omvärlden
            är bra och avgörande för Sverige, men öppenheten förutsätter ett
            stort mått av ansvarstagande. Där har Sverige misslyckats kapitalt.
          </note>
          <note>
            Nu har jag hört den nya integrationsministern tala om den största
            integrationspolitiska omläggningen på 25 år. Det låter jättebra,
            men vad är det som är nytt? Jo, det finurliga nu är att vi inte
            ska skicka de nyanlända till socialkontoret, utan vi ska skicka
            dem till Arbetsförmedlingen de ska få jobb. Det låter jättesmart,
            men vilka jobb är det de ska få?
          </note>
          <note>
            Problemet med det här är att det precis som vanligt saknar förankring
            i verkligheten. De här jobben finns inte. Ett behov av nya stora
            grupper av outbildad utländsk arbetskraft i Sverige finns inte.
            Här måste man konstruera jobb genom skatte- och lönesubventioner,
            genom ekonomiska frizoner i invandrartäta områden och så vidare.
            I stället för att göra någonting åt det grundläggande problemet,
            det ständiga tillflödet av nya arbetslösa utifrån, går man åter
            vilse i sina egna nationalekonomiska teorier.
          </note>
          <note>
            Faktum är att så länge vi tar emot fler utifrån än vi lyckas
            skapa arbetstillfällen för spelar det ingen roll vilken integrationspolitik
            vi för. Vill vi komma åt segregation och utanförskap, det som
            sliter isär Sverige, måste vi komma åt källan till problemet,
            och det är den ansvarslösa invandringspolitiken.
          </note>
          <note>
            Fru talman! Sverigedemokraternas ambition är att återupprätta
            trygghet och välfärd. I vårt kontrakt med väljarna lovar vi skärpningar
            inom kriminalpolitiken. Vi lovar förstärkning av försvaret. Vi
            lovar avskaffande av pensionärsskatt och satsningar på äldres
            mat och boende. Vi lovar stärkt ekonomi och ökad valfrihet för
            landets barnfamiljer. Vi lovar satsningar på lärlingsjobb men
            också satsningar på småföretagen. Vi lovar att göra skolan både
            trygg och kunskapsinriktad.
          </note>
          <note>
            Vi har visat att det går att både upprätthålla och utveckla välfärden
            utan stora skattehöjningar. All politik handlar om att prioritera,
            och vi vågar göra de prioriteringarna.
          </note>
          <note type="speaker">
            Anf. 79 MONA SAHLIN (S) replik:
          </note>
          <note>
            Fru talman! Jag skulle vilja påstå att er politik, Jimmie Åkesson,
            bygger på ett antal lögner som jag kort ska gå igenom och som
            du använde medvetet för att skapa oro, för att dela in Sverige
            i vi och de, för att prata om konfrontation. Problemet är besattheten
            av invandringspolitiken, och problemet är din och ditt partis
            ambition att verkligen slita isär Sverige.
          </note>
          <note>
            De tre lögner som du bygger så mycket på är för det första att
            det är vi i Sverige som tar emot flest flyktingar, men så är det
            inte. De är världens riktigt fattiga länder som tar emot den stora
            majoriteten av världens flyktingar. Det är inte Sverige. 25 000
            sökte asyl i Sverige förra året.
          </note>
          <note>
            Den andra lögnen är att vi skulle spara en massa pengar på att
            stänga våra gränser. Jag håller med om det sätt som Jan Björklund
            beskrev detta på i talarstolen alldeles nyss. Sverige skulle förlora
            i idéer, tillväxt och rikedom på att stänga gränserna. Det är
            inget vi på något sätt tjänar på.
          </note>
          <note>
            Den tredje lögnen är detta att invandrarna på något sätt kommer
            att ta över Sverige. Du beskriver det så här i ert invandringspolitiska
            program: Massinvandringen tillsammans med den höga nativiteten
            hos vissa invandrargrupper riskerar att innebära att svenskarna
            inom några decennier blir en minoritet i det egna landet.
          </note>
          <note>
            Om inte detta är ett uttryck för ett parti som bygger sin politik
            på djupt rasistiska rötter, vet inte jag vad det begreppet är.
          </note>
          <note>
            För mig är alla vi som bor här i Sverige svenskar. Det är vi
            som är Sverige. Det är vi som är detta starka, vackra, tillväxtorienterade,
            demokratiska, öppna land som jag vill att vi ska förbli. Vi har
            olika bakgrund, Jimmie Åkesson. Vi kommer från Södermalm eller
            Sorsele, vi kommer från Bagdad eller Borås och vi kommer från
            Iran eller Irak. Det är vi tillsammans som utgör Sverige. Det
            ska inte din politik få slita isär. Det har jag jobbat hela mitt
            vuxna liv för, och det tänker jag fortsätta med.
          </note>
          <note type="speaker">
            Anf. 80 JIMMIE ÅKESSON (SD) replik:
          </note>
          <note>
            Fru talman! Det är inte sverigedemokratisk politik som sliter
            isär Sverige, utan det är den politik som inte minst Mona Sahlin
            tidigare har varit ansvarig för som integrationsminister. Det
            är den politiken som sliter isär Sverige. Det är den som har slitit
            isär Sverige. Ser man inte att Sverige i dag är ett splittrat
            samhälle vet jag inte vad man tittar med, hur man tittar eller
            var man kommer ifrån. Sverige är i dag ett splittrat land, och
            det upplever väldigt många.
          </note>
          <note>
            Sedan har vi detta med tre lögner. Jag vet inte om jag håller
            med om att det är lögner. Jag kan åtminstone bemöta en av dem.
            Det gäller detta att det inte är Sverige som tar emot flest flyktingar.
            Jag har aldrig påstått att det är så. Vi tar emot väldigt många
            i förhållande till hur många vi är som bor i Sverige. Men naturligtvis
            är det så att de allra flesta flyktingarna finns på plats i närområdet,
            antingen i sitt eget land eller i det omedelbara närområdet.
          </note>
          <note>
            Det är precis det vi säger. Det är precis det vår politik går
            ut på. Vi ska hjälpa dem som finns där. Vi ska inte hjälpa ett
            litet fåtal i Sverige för enorma summor, utan vi ska verkligen
            hjälpa det stora flertalet flyktingar runt om i världen. Det har
            ni aldrig lyckats göra. Vår politik hjälper många fler flyktingar
            än vad Mona Sahlin någonsin har gjort. Så är det. Vi vill rikta
            pengarna till de områden där de verkliga flyktingarna finns. Visst
            är det så att Sverige inte tar emot flest flyktingar. Så är det.
            De flesta flyktingarna finns i närområdena, och det är där de
            bör hjälpas. Det är min fasta övertygelse. Det är det jag menar
            är en human flyktingpolitik. Det är inte humant att hjälpa ett
            litet fåtal i Sverige till väldigt stora kostnader. Vi har, precis
            som jag tror att Mona Sahlin själv uttryckte det tidigare, inte
            obegränsat med resurser. Därför måste man prioritera, och därför
            prioriterar vi att hjälpa många i stället för få.
          </note>
          <note type="speaker">
            Anf. 81 MONA SAHLIN (S) replik:
          </note>
          <note>
            Fru talman! Det är intressant att när du, Jimmie Åkesson, nu
            är en del av etablissemanget, som du själv uttryckte det, en del
            av dem som blivit invalda i riksdagen, tvingas du också uttrycka
            dig här i talarstolen, och vi hör alla nyanserna. Alldeles nyss
            sade du nämligen att vi ska hjälpa de verkliga flyktingarna på
            plats. Därmed sade du i en mening att de som söker sig hit inte
            är några verkliga flyktingar. Det är så fel. Det är precis så
            som din politik alltid har varit utformad, och den är det nu också.
          </note>
          <note>
            Du ser ett splittrat land, men den politik som du föreslår ökar
            den splittringen. Du ser stora brister i integrationspolitiken,
            men de förslag du har är bara att öka konflikterna. Du ser att
            det finns diskriminering, men du väljer att ta bort diskrimineringsombudsmannen.
            Du leder ett parti som bygger hela sin existens på att hålla vid
            liv och öka konflikten mellan vi och de. Det är inte det Sverige
            som har blivit starkt. Det är inte den integrationsdebatt som
            Sverige förtjänar. Det fortsätter vi att ta strid om, tyvärr nu
            också i riksdagens talarstol.
          </note>
          <note type="speaker">
            Anf. 82 JIMMIE ÅKESSON (SD) replik:
          </note>
          <note>
            Fru talman! Sverige har tagit emot ett antal riktiga flyktingar.
            Så är det så klart. Det jag sade var att de verkliga flyktingarna,
            den stora mängden av de verkliga flyktingarna, finns i sitt eget
            land eller i det omedelbara närområdet. Det är där vi bör hjälpa
            dem därför att det är där vi kan hjälpa flest. Vill inte Mona
            Sahlin hjälpa fler flyktingar än vad vi gör i dag? Är inte själva
            poängen med att ha en flyktingpolitik att hjälpa flyktingar och
            att hjälpa så många som möjligt? Ni gör inte det. Er politik hjälper
            några få som lyckas resa till Sverige. Min politik hjälper det
            stora flertalet genom att vi i första hand riktar pengar till
            FN:s flyktingorgan så att de kan hjälpa många människor på plats.
            Det tycker jag är en human flyktingpolitik.
          </note>
          <note>
            Det är inte min politik som drar isär Sverige. Jag vill att de
            som kommer till det här landet ska få en möjlighet att bli en
            del av det svenska samhället. Den möjligheten förvägras de av
            er splittringspolitik.
          </note>
          <note type="speaker">
            Anf. 83 Utbildningsminister JAN BJÖRKLUND (FP) replik:
          </note>
          <note>
            Fru talman! Drygt 600 000 människor det är många människor i
            Sverige är utrikes födda men har samtidigt ett jobb som de går
            till varje dag. De utför det arbetet, tjänar pengar, försörjer
            sig själva och betalar skatt i Sverige. Utan dessa 600 000 invandrare
            som varje dag jobbar, försörjer sig själva och betalar skatt skulle
            Sverige stanna. De utgör mer än 10 procent av den svenska arbetskraften,
            och de bidrar därmed till en väsentligt högre bruttonationalprodukt
            i Sverige än vad vi annars skulle ha haft.
          </note>
          <note>
            Argumenten för att tillåta migration, att människor rör sig över
            gränser, är inte i första hand kamerala argument, men i Sverigedemokraternas
            budgetmotion väljer ni att utveckla detta. Ni säger att invandring
            bara innebär kostnader för Sverige och att den skapar stor arbetslöshet.
            Därför är det viktigt att granska de argumenten.
          </note>
          <note>
            Hela er budget där ni vill satsa på olika saker, som du har belyst
            i ditt anförande, bygger på att ni ska spara pengar på att vi
            stänger igen gränserna. Därför måste de här siffrorna granskas.
            Det kommer säkert många fler än jag att göra nu när ni är nya
            i riksdagen och lägger fram de här argumenten och beräkningarna.
          </note>
          <note>
            Det är säkert så att när en flykting kommer till Sverige och
            inte kan svenska blir det en nettokostnad för samhället de allra
            första åren att hjälpa denna invandrare att lära sig svenska och
            komma in i Sverige. Men efter ett tag får de flesta jobb. Efter
            ett tag bidrar de till vårt lands välfärd. Problemet är att i
            ert budgetalternativ sparar ni in de utgifter som finns för migration
            svenskundervisning, arbetsmarknadsåtgärder och annat men tillgodoräknar
            er alla de intäkter som invandrare som har jobb ger. Hade era
            migrationsregler gällt sedan ett par decennier tillbaka hade dessa
            600 000 inte varit i Sverige. Då hade vi inte haft de intäkterna.
          </note>
          <note type="speaker">
            Anf. 84 JIMMIE ÅKESSON (SD) replik:
          </note>
          <note>
            Fru talman! Efter ett tag får de allra flesta jobb. Hur långt
            är ett tag? Jag vill minnas att det i genomsnitt tar sju år för
            invandrare i Sverige att få en försörjning. Sedan är det en annan
            sak att få ett riktigt jobb. Det kan ju vara så att man får en
            försörjning genom till exempel instegsjobb eller vad ni nu har
            hittat på för att snygga till statistiken och göra så att det
            ser lite bättre ut än vad det egentligen är.
          </note>
          <note>
            Jag vill påstå att Jan Björklund har rätt när han säger att det
            finns väldigt många invandrare som har bidragit väldigt mycket
            till det svenska samhället. Jag vet inte att jag någonsin har
            förnekat det. Vi verkar också vara överens om att det finns en
            problematik här som har skapats eller uppstått på något sätt.
            Jag hävdar att det hänger ihop med att invandringen har varit
            större än vad vi har kunnat hantera. Jan Björklund verkar hävda
            att det handlar mer om att vi inte har varit tillräckligt duktiga
            på att ta emot och introducera dem i det svenska samhället. Sanningen
            ligger kanske någonstans mitt emellan. Jag vet inte, men det är
            min uppfattning att så länge vi fortsätter att fylla på det här
            utanförskapet genom en alldeles för stor invandring varje år spelar
            det ingen roll vilken integrationspolitik man för. Det är min
            utgångspunkt i det här. Det är den viktigaste integrationspolitiska
            åtgärden.
          </note>
          <note>
            Sedan kommer det alltid att vara så att människor från andra
            länder kommer till Sverige och jobbar. Så har det alltid varit
            vad jag vet, och så kommer det alltid att vara. Problemet är att
            väldigt många som kommer ju inte får jobb. Vad ska vi göra med
            alla dem?
          </note>
          <note type="speaker">
            Anf. 85 Utbildningsminister JAN BJÖRKLUND (FP) replik:
          </note>
          <note>
            Fru talman! Det är riktigt att det tar alldeles för lång tid.
            Min poäng är att efter denna tid får de flesta ändå jobb. Drygt
            600 000 människor som är utrikes födda har jobb, försörjer sig
            själva och betalar skatt i Sverige, och utan dem skulle vårt samhälle
            inte fungera.
          </note>
          <note>
            Men det tar för lång tid. Det är därför vi nu lägger om politiken.
            Det är därför vi nu gör den stora reform som Jimmie Åkesson raljerade
            över då vi flyttar över ansvaret från socialtjänsten till Arbetsförmedlingen.
            Ja, men det är ju ett rätt viktigt systemskifte att inte ha ett
            omhändertagandeperspektiv när det gäller vuxna, friska människor
            som kommer hit, utan så snabbt som möjligt ska man ut i egen försörjning.
            Det handlar om att dessa människor kan få självförtroende, att
            de kan stå på egna ben och att de vill försörja sig själva och
            inte ligga samhället till last. Den reformen är alltså jätteviktig.
          </note>
          <note>
            Men Sverigedemokraterna röstar ju emot denna reform. Ni kallar
            det för att vi diskriminerar svenskar när vi vidtar åtgärder för
            att invandrare snabbare ska komma i jobb. Det går inte ihop. Ni
            röstar ju därmed för ökad arbetslöshet för invandrare, och det
            enda skäl jag kan se till det är att Sverigedemokraternas livsluft
            är att det finns en hög arbetslöshet bland invandrare, för då
            ökar er möjlighet att argumentera för att integrationen är ett
            stort problem.
          </note>
          <note type="speaker">
            Anf. 86 JIMMIE ÅKESSON (SD) replik:
          </note>
          <note>
            Fru talman! Ett viktigt systemskifte, säger Jan Björklund. Ja,
            det kanske det är. Jag vet inte. För mig är det alldeles uppenbart
            att om man gör det billigare genom subventioner att anställa en
            viss grupp är det en annan grupp som får stryka på foten som blir
            diskriminerad, brukar det kallas.
          </note>
          <note>
            Jag tycker inte att det är rätt. Jag tycker inte att vi ska ha
            diskriminering eller kvotering i det svenska samhället. Jag är
            emot det, principiellt. Jan Björklund säger att man vill göra
            det dyrare att anställa invandrare. Det är inte det som det handlar
            om. Jag vill att det ska vara lika villkor.
          </note>
          <note>
            Jag vill inte att man ska kvoteras av etniska eller kulturella
            skäl eller för att man kommer från ett annat land. Jag vill inte
            att man som infödd svensk ska diskrimineras. Jag sade tidigare
            att jag har stött på åtskilliga fall där svenskar faktiskt har
            valts bort av en arbetsgivare därför att det har varit billigare
            genom era subventioner att anställa en nyanländ från ett annat
            land. Det kan väl ändå inte vara rätt? Det kan väl ändå inte vara
            en vettig politik?
          </note>
          <note type="speaker">
            Anf. 87 LARS OHLY (V) replik:
          </note>
          <note>
            Fru talman! Ibland hör man sverigedemokrater tala om att man
            minsann inte är ett enfrågeparti. Nähä. Den som lyssnade på Jimmie
            Åkesson i talarstolen får ju väldigt svårt att då förstå hur man
            resonerar, som ett flerfrågeparti, när den enda lösningen på alla
            samhällets problem handlar om att minska invandringen.
          </note>
          <note>
            Ni är ett fegt parti. Ni är ett parti som slår nedåt. Ni är ett
            parti som vill försämra för dem som redan har det sämst. Ni är
            ett parti som inte vågar ta fajten uppåt. Ni är ett parti som
            verkligen vill skilja på vi och de. Ni är ett parti som bygger
            hela er politik på en konstlad identitet när ni ska samla vi mot
            de, som är de farliga.
          </note>
          <note>
            Ibland får Sverigedemokraternas politik ett tragikomiskt inslag.
            I ert partiprogram står det att samerna är en icke-svensk befolkningsgrupp.
            Men det är den ursprungsbefolkning som vi har i vårt och de andra
            nordiska länderna. Så definierar bara ett parti som har rasismen
            som grund olika grupper i ett samhälle.
          </note>
          <note>
            Nu är lösningen att vi ska sluta importera arbetslösa, säger
            ni också. Jag har ett mycket bättre förslag, Jimmie Åkesson. Begränsa
            eller förbjud barnafödande i stället! Barn föds nämligen arbetslösa.
            De kostar pengar. De kräver en massa bidrag, och vi ska betala
            för dem under lång tid innan de kommer in och kanske möjligtvis,
            någon gång i framtiden, kan bidra till vårt välstånd. Det är mycket
            bättre att lösa era ekonomiska problem med budgeten genom att
            förbjuda barnafödande. Gör det, Jimmie Åkesson!
          </note>
          <note type="speaker">
            Anf. 88 JIMMIE ÅKESSON (SD) replik:
          </note>
          <note>
            Fru talman! Jag tackar för rådet. Jag ska allvarligt överväga
            detta, men jag vet inte om det kommer att ha någon framgång. Vi
            är nämligen ett seriöst parti som försöker arbeta seriöst, och
            det där är inget seriöst förslag.
          </note>
          <note>
            Ett fegt parti, säger Lars Ohly. Jag vet inte hur fegt det är
            att utmana etablissemanget och att ställa sig på torget när Lars
            Ohlys kompisar på den yttersta vänsterkanten står och skriker
            och kastar saker mot en och annat. Det är möjligt att det är fegt.
            Jag tycker att det är de som kastar som är fega. Det brukade heta
            så när man gick i skolan: Den som slår är den som är feg.
          </note>
          <note>
            Jag tycker faktiskt att det är så. Jag betraktar inte mig själv
            som feg, men egentligen är det väl upp till väljarna att avgöra.
          </note>
          <note>
            Jag tycker också att en annan sak är tråkig. Slå uppåt ska man
            göra, säger Lars Ohly. Jag tycker inte att han gör det. Jag har
            sett tv-bilder där han står på Sergels torg och skriker i ett
            tal att jag ska utvisas, att sverigedemokrater ska utvisas och
            liknande i en demonstration där det fanns plakat med väldigt obscena
            texter om till exempel min mamma och där publiken skanderade att
            jag ska utvisas ur Sverige.
          </note>
          <note>
            Jag vill inte på något sätt förneka Lars Ohly rätten att demonstrera
            och tala vid demonstrationer. Men vi har pratat om ansvar en hel
            del här i dag. Jag tycker inte att det är särskilt ansvarsfullt
            att medverka till ytterligare polarisering, att piska upp en hatstämning,
            när det redan är en ganska jobbig stämning i samhället. Jag tycker
            att det var ansvarslöst av Lars Ohly att agera på det här sättet
            efter valet. Jag undrar hur du, Lars Ohly, egentligen tänkte när
            du fortsatte att piska upp den här stämningen, inte bara emot
            mitt parti utan egentligen mot valresultatet och framför allt
            då kanske mot de väljare som hade röstat på mig och mitt parti.
          </note>
          <note type="speaker">
            Anf. 89 LARS OHLY (V) replik:
          </note>
          <note>
            Fru talman! Problemet med att stå i riksdagen och säga sådana
            där saker är att de protokollförs. Vi kan kolla sedan. Det jag
            sade var att de som vill utvisa kristna till Irak, kvinnor till
            Iran och homosexuella som hotas av stening i andra länder har
            värderingar som inte hör hemma i Sverige.
          </note>
          <note>
            Och jag menar det. Jag menar att den som inte över huvud taget
            är beredd att visa solidaritet med dem som flyr från förtryck
            och från de värsta tänkbara förhållandena står för värderingar
            som jag menar inte har någon plats här.
          </note>
          <note>
            Mitt förslag var lite skämtsamt, men det var precis lika seriöst
            som ert, nämligen att begränsa invandringen för att därigenom
            skapa tillväxt. Det är lika smart som att begränsa barnafödandet.
          </note>
          <note>
            Det visar hur Sverigedemokraterna har gått vilse, för i sin ambition
            att i varje läge kritisera invandring och invandrare kommer man
            med förslag som aldrig någonsin skulle kunna lösa någonting, och
            det är Sverigedemokraternas enfrågeparti.
          </note>
          <note type="speaker">
            Anf. 90 JIMMIE ÅKESSON (SD) replik:
          </note>
          <note>
            Fru talman! Beträffande enfrågeparti har jag egentligen bara
            hört Lars Ohly prata om Afghanistan här i dag. Det är möjligt
            att han får tillfälle att prata om annat senare.
          </note>
          <note>
            Väljarna får bedöma, som sagt, och det är väl lite det som är
            själva kärnan i demokratin. Om jag inte tycker att Lars Ohlys
            förslag är seriösa har jag rätt att tycka det, och Lars Ohly har
            rätt att tycka att mina förslag är oseriösa. Sedan får väljarna
            avgöra. Det systemet hyllar jag. Jag tycker att det är bra. Sedan
            vet vi att Lars Ohly inte alltid har hyllat det systemet. Han
            gör säkert det i dag jag vet inte hur det är men så har det inte
            alltid varit i alla fall, och det beklagar jag.
          </note>
          <note>
            När det gäller invandringen känner jag tyvärr på något sätt att
            Lars Ohly inte ser problem som faktiskt finns i det svenska samhället.
            Det finns ju trots allt problem. Jag tror att alla här inne i
            den här församlingen ändå skriver under på att integrationen har
            misslyckats på olika sätt. Det nämner inte Lars Ohly med ett enda
            ord. Han raljerar över att vi vill lösa de här problemen genom
            att begränsa invandringen och ha en mer ansvarsfull invandringspolitik.
          </note>
          <note>
            Lars Ohly måste väl också se de här problemen, eller är Lars
            Ohly så blind att han inte gör det?
          </note>
          <note type="speaker">
            Anf. 91 Socialminister GÖRAN HÄGGLUND (KD) replik:
          </note>
          <note>
            Fru talman! Jimmie Åkesson säger i sitt anförande att det finns
            många som oroar sig i Sverige. Det gör det förstås av väldigt
            många olika skäl. Det finns mycket vi har att ta itu med.
          </note>
          <note>
            Men för en politisk ledare och för ett parti finns det förstås
            åtminstone två olika, tydligt skilda vägar för att hantera det
            här. Den ena vägen är att man förstärker den oro som kan finnas,
            att man skapar motsättningar mellan olika grupper och att man
            ställer grupp mot grupp i stället för att bidra till att skapa
            samhällsgemenskap. Den andra vägen, som jag tror är den mer framgångsrika,
            är förstås att ta ansvar och att lindra den oro som finns genom
            att metodiskt arbeta för att ta itu med de brister som fortfarande
            finns i Sverige.
          </note>
          <note>
            I riksdagen får naturligtvis också Sverigedemokraterna finna
            sig i att de egna förslagen kommer att granskas. Jag har tagit
            mig för att läsa Sverigedemokraternas förslag på vårdområdet.
            Det tog ingen längre stund, kan jag säga, för där fanns inte så
            mycket att läsa. Sverigedemokraterna har till exempel förslag
            om att man ska få mer administrativ personal inom vården. Det
            är kanske behjärtansvärt, men det är kanske inte det viktigaste
            och det första som jag skulle vilja se när det gäller att fortsätta
            arbetet med att öka tillgängligheten, stärka kvaliteten och förbättra
            den svenska hälso- och sjukvården.
          </note>
          <note>
            Jag har läst Sverigedemokraternas förslag men inte hittat några
            konkreta idéer. Jag skulle vilja ge Jimmie Åkesson en möjlighet
            att belysa det här området för åhörarna.
          </note>
          <note type="speaker">
            Anf. 92 JIMMIE ÅKESSON (SD) replik:
          </note>
          <note>
            Fru talman! Det finns alternativ. Att ställa grupp mot grupp
            så kan man uttrycka det. Göran Hägglund har också precis varit
            inblandad i ett budgetarbete och tillsammans med sina allianskamrater
            lagt fram en budget. Där gör man ju detta. Man gör politiska prioriteringar.
          </note>
          <note>
            Varför gör man politiska prioriteringar? Jo, därför att resurserna
            inte är begränsade, därför att resurserna inte räcker till allt.
            Man måste välja vilka verksamheter man vill lägga pengarna på.
            Därför kan man inte ge allt till alla. Det finns inget särskilt
            träd där det växer pengar till allt som är snällt, fint, behjärtansvärt
            och gott, tyvärr. Det önskar vi väl alla, men något sådant träd
            finns inte. Därför måste man prioritera.
          </note>
          <note>
            Att kalla detta att man ställer grupp mot grupp tycker jag faktiskt
            är lite intellektuellt ohederligt, för Göran Hägglund känner också
            till de här väldigt grundläggande principerna i politiken.
          </note>
          <note>
            Vi väljer välfärd och trygghet framför en misslyckad invandringspolitik.
            Det är själva grunden till det här. Jag tycker inte att det är
            någonting konstigt. Det måste man väl kunna göra. Man måste väl
            kunna kritisera en politik som så uppenbart inte fungerar.
          </note>
          <note>
            Om Göran Hägglund tycker att den fungerar får det vara upp till
            honom. Men jag tycker inte det. Därför måste jag få en möjlighet
            att föreslå förändringar. Jag tycker inte att det är någonting
            konstigt.
          </note>
          <note>
            Sedan finns det också det tycker jag framgick ganska tydligt
            i valkampanjen en konflikt mellan den här massinvandringen och
            välfärden. Det kostar väldigt mycket pengar. Det kräver stora
            resurser att ta emot de här människorna, som inte får någon möjlighet
            att ta sig in på arbetsmarknaden. Så är det, och det begränsar
            våra möjligheter att utveckla välfärden.
          </note>
          <note type="speaker">
            Anf. 93 Socialminister GÖRAN HÄGGLUND (KD) replik:
          </note>
          <note>
            Fru talman! Där hann vi inte med ett enda ord om vården. Men
            det kommer en replik till där det finns möjlighet att lägga ut
            texten lite grann om detta.
          </note>
          <note>
            Det som jag ville beskriva var att det finns en möjlighet för
            oss som politiska ledare att faktiskt bidra till att ta itu med
            de brister som finns. Det andra sättet är att göra som Jimmie
            Åkesson gjorde i talarstolen tidigare, tala i 9 minuter och 45
            sekunder om problem och sedan inte ge några lösningar.
          </note>
          <note>
            Men politikens uppgift är att leverera lösningar. Ni har valt
            att ställa grupp mot grupp i stället för att ta itu med problemen.
            Då bidrar man till att öka oron och minska tryggheten.
          </note>
          <note>
            Jimmie Åkesson sade att resurserna inte är begränsade det var
            förmodligen en felsägning. Men det handlar aldrig om att ställa
            människor vid sidan om. Alla människor har samma värde i det Sverige
            som vi vill bygga.
          </note>
          <note type="speaker">
            Anf. 94 JIMMIE ÅKESSON (SD) replik:
          </note>
          <note>
            Fru talman! Där avslutade Göran Hägglund på ett sätt som jag
            kan skriva under på. Vi har samma värde. Men det är inte samma
            sak som att alla människor har rätt att flytta till just Sverige
            och leva på svenska skattemedel och ta del av den svenska välfärden.
          </note>
          <note>
            Skulle det vara samma sak skulle det bli fullständigt ohållbart.
            Resurserna är, som jag sade, inte obegränsade. Och alla människor
            som har det svårt och fattigt kan inte ta sig till Sverige. Däremot
            kan vi hjälpa, och vi har ett moraliskt ansvar att hjälpa människor
            som har det sämre än vi. Det tycker jag att vi har. Detta ska
            vi också göra. Därför riktar vi en särskild miljard till krisområden
            runt om i världen för att hjälpa flyktingar som finns i sina egna
            hemländer eller i närområdet.
          </note>
          <note>
            Att hjälpa många människor tycker jag är viktigt. Och som jag
            sade tidigare till Mona Sahlin kommer jag med min politik att
            hjälpa många fler flyktingar än vad hon har gjort. Samma sak gäller
            för Göran Hägglund. Min politik hjälper fler flyktingar än Göran
            Hägglunds politik. Är jag då godare än Göran Hägglund?
          </note>
          <note type="speaker">
            Anf. 95 LARS OHLY (V):
          </note>
          <note>
            Fru talman! Vi har en högerregering som har lyckats bli omvald
            efter fyra år av högerpolitik. Därmed har vi att se fram emot
            en fortsatt utveckling. Att det blir mer av samma är väl rimligt.
            Det som hittills har prövats, kanske till och med i mindre omfattning,
            kommer att prövas i större omfattning de närmaste åren. Det är
            väl rimligt att anta.
          </note>
          <note>
            Då är det viktigt att veta att det finns en opposition mot denna
            politik, att det finns en idé om ett annat samhälle, ett samhälle
            som utvecklas i en annan riktning än det samhälle som håller på
            att skapas med den här regeringens politik.
          </note>
          <note>
            Det fanns ett rödgrönt regeringsalternativ. Och det finns fortfarande
            en rödgrön vision om ett solidariskt samhälle, ett samhälle där
            vi tar hand om varandra, där vi ställer upp för varandra och där
            välfärd inte är vars och ens ensak.
          </note>
          <note>
            Men det samhället håller sakta på att raseras. Det samhället
            håller sakta på att försvinna. Anledningen är att ni mycket medvetet
            och på ett väldigt tydligt sätt står för en politik som i större
            utsträckning gör välfärden till vars och ens ensak.
          </note>
          <note>
            Vi ska sköta oss själva. Vi ska inte bry oss så mycket om de
            där andra. Vi ska inte så mycket ta hand om dem som råkar illa
            ut. Man får i första hand se om sitt eget hus. Det är eget ansvar
            i stället för gemensamt. Det gäller på område efter område.
          </note>
          <note>
            Det gäller i bostadssektorn, där allmännyttan säljs ut, där hyresrätter
            förvandlas till bostadsrätter, där det blir alltmer av plånboken
            som styr. Det kombinerat med bostadsbrist innebär att många hamnar
            utanför, får bo hemma längre, får nöja sig med andra- eller tredjehandskontrakt
            eller vara inneboende hos någon i stället för att få möjligheten
            till en egen lägenhet, ett eget boende. Den som har råd har aldrig
            problem. Det finns alltid bostäder till försäljning. Så segregeras
            Sverige klassmässigt.
          </note>
          <note>
            Det gäller pensionerna. Allt fler är oroliga för att pensionerna
            inte kommer att räcka den dag då de blir gamla och behöver det
            stöd som pensionssystemet borde vara. Och så ska vi alla försöka
            tänka på oss själva och ta en pensionsförsäkring som gör att just
            vi klarar oss i stället för att betala skatt så att vi har pensioner
            som är tillräckligt höga för att alla ska få en bra ålderdom.
          </note>
          <note>
            Det gäller kollektivavtalen och konflikträtten, som hotas genom
            att vi får en osund konkurrens utifrån när vi inte entydigt ställer
            upp på konflikträtten i det europeiska sammanhanget och när vi
            inte tar striden för löntagarnas rättigheter genom att införa
            ett socialt protokoll där vi faktiskt hävdar konflikträtten, som
            ska garanteras i stället för att ifrågasättas. Det innebär att
            lönenedpressningen kan fortsätta och att utnyttjandet av arbetskraft
            som kommer från andra länder kan fortsätta i Sverige. Lönesänkningar
            som dessutom kombineras med sänkt a-kassa innebär i sin tur att
            fler kommer att tvingas till att ta jobb med sämre betalning och
            sämre villkor. Vinsterna ökar möjligtvis samtidigt i företagen.
            Då får vi dessutom mindre möjligheter att bygga ut den gemensamma
            välfärden i takt med att skatteintäkterna minskar.
          </note>
          <note>
            Skattepengar går i större utsträckning till subventioner för
            högavlönade. De som har det bra behöver stöd. Vi behöver mer av
            avdrag för hushållsnära tjänster, av olika typer av subventioner
            som en liten del av befolkningen kan använda och använder sig
            av, medan de allra flesta aldrig kommer i närheten av de subventionerna.
          </note>
          <note>
            Vi har vinster i välfärdsverksamheter som går till riskkapitalbolag
            i skatteparadis. Statsministern sade tidigare i en replik till
            mig att det inte var en riktig beskrivning. Jo, den är alldeles
            riktig. Det är precis så det ser ut. De stora vårdföretagen, omsorgsföretagen
            och skolkoncernerna ägs av företag som i sin tur ägs av riskkapitalbolag.
            De har som idé att köpa och sedan efter några år sälja och göra
            en vinst på affären. Under den tid som de äger har de avancerad
            skatteplanering som grund.
          </note>
          <note>
            Privatiseringarna urholkar välfärden, också därför att de gör
            det svårare för oss gemensamt att bestämma hur vi vill att välfärden
            ska utformas.
          </note>
          <note>
            Hårdast i den här samhällsutvecklingen drabbas de som redan har
            minst. Många av dem är kvinnor som förvägras rätten till heltid
            på arbetsmarknaden, som arbetar i sektorer med lägre löner.
          </note>
          <note>
            Vi har en regering som tror att jämställdheten gynnas av vårdnadsbidrag,
            eller så tror man det inte men inför det ändå. Vi har ett anställningsskydd
            som urholkas och som också innebär att många kvinnor, liksom många
            ungdomar, får svårare att etablera sig på arbetsmarknaden. Vi
            har en välfärd som inte riktigt levererar, och då ökar kraven
            på att varje familj i större utsträckning ska ta hand om sina
            egna barn, sina egna gamla och sina egna sjuka. Och anhörigvården
            har alltid varit kvinnornas ansvar mer än männens. Så minskar
            jämställdheten samtidigt som den klassmässiga segregationen ökar.
          </note>
          <note>
            Är det här en alltför mörk bild av vad som sker? Ja, det tycker
            säkert regeringsföreträdarna. Det är rimligt att tycka det när
            man är ansvarig för den politiken. Problemet är att många siffror
            pekar på just detta: Ojämlikheten i Sverige ökar. Inkomstskillnaderna
            i Sverige ökar mellan kvinnor och män, mellan högavlönade och
            lågavlönade. Orättvisorna ökar.
          </note>
          <note>
            Detta måste ju bygga på tanken att det är bra, det vill säga
            att ojämlika samhällen är bättre än jämlika samhällen. Men jag
            tror att ni har fel. Jämlika samhällen utvecklas bättre än ojämlika
            samhällen. Social rättvisa är bra inte bara för dem som kan lyftas
            ur fattigdom, utan det är bra för hela samhället, för hela samhällets
            utveckling och för hela samhällets möjligheter till tillväxt och
            framgång.
          </note>
          <note>
            Men i stället ser vi nu hur hemlösheten ökar, hur socialbidragsberoendet
            ökar, hur fattigdomen vid sjukdom och arbetslöshet ökar och hur
            skillnaderna mellan kvinnor och män ökar. Det är ett ojämlikt
            samhälle som formas, och vi måste förhindra att detta ojämlika
            samhälle etablerar sig för gott.
          </note>
          <note>
            De regionala skillnaderna ökar samtidigt. Utflyttningen från
            landsbygden ökar, och vi får svårare att stå för en samhällsutveckling
            som håller ihop landet. I stället dras det alltmer isär.
          </note>
          <note>
            Detta är högerpolitikens konsekvenser. Mot den står en politik
            som säger att solidariteten aldrig blir omodern. Det är fortfarande
            rimligt att vi tar ansvar för varandra. Det är fortfarande rimligt
            att den som är sjuk får vara sjuk med rimliga villkor. Det är
            fortfarande rimligt att vi hellre betalar för gemensamma sociala
            försäkringar än att var och en betalar för sin trygghet. Det är
            fortfarande rimligt att vi bygger upp en solidaritet som bygger
            på välfärd efter behov och inte efter plånbok.
          </note>
          <note>
            Fru talman! De senaste dagarna har Sveriges strategi i Afghanistan
            diskuterats mycket. Vi rödgröna gick till val på en politik som
            innebar att vi för första gången sedan kriget började ändrade
            strategi. Vi sade: Nu är det dags att inse att kriget har misslyckats.
            Nu är det dags att inse att vi måste avsluta den militära strategin
            för Sveriges deltagande i Afghanistan och övergå till en massiv
            satsning på bistånd, diplomati och civil verksamhet.
          </note>
          <note>
            Vi hade ett förslag om att vi skulle påbörja tillbakadragandet
            av de svenska trupperna tidigt 2011 för att ge signalerna om att
            nu byter vi strategi. Vi hade ett stoppdatum som var första halvåret
            2013, då vi sade att de sista trupperna skulle lämna. Därefter
            skulle Sverige inrikta sig på bistånd och på utbildningsinsatser.
          </note>
          <note>
            Vi sade också att biståndet skulle öka och att vi behövde överföra
            resurser från militär verksamhet till barnmorskor, sjuksköterskor,
            läkare och vägbyggare, det vill säga till sådant som verkligen
            kan bekämpa fanatismen och extremismen och grogrunden för det
            som vi ser växer till i dagens Afghanistan, nämligen de fanatiska
            och extrema krafterna.
          </note>
          <note>
            Det här är fortfarande en bättre strategi än den långsiktiga
            militära närvaro som regeringen tillsammans med Socialdemokraterna
            och Miljöpartiet nu har kommit överens om. Det är fortfarande
            bättre att avbryta Sveriges deltagande i ett orättfärdigt krig
            som aldrig kan vinnas. Freden i Afghanistan vinns inte med militära
            medel.
          </note>
          <note>
            Därför kommer vi att lägga fram den rödgröna överenskommelsen
            till beslut här i kammaren. Vi kommer att visa att vi säger samma
            sak efter valet som vi sade före valet, och vi kommer att ge alla
            riksdagsledamöter möjligheten att rösta för ett ordentligt byte
            av strategi, inte bara i ord utan också i sak.
          </note>
          <note>
            Vi tror att det är viktigt att så många som möjligt nu också
            skapar opinion för att vi ska avsluta detta krig. Sverige ska
            inte se som sin främsta lojalitet i Afghanistan att vara lojalt
            med Nato. Vi ska vara lojala med det afghanska folket, och det
            kräver bistånd, civil verksamhet och diplomati i stället för krig.
          </note>
          <note>
            (Applåder)
          </note>
          <note type="speaker">
            Anf. 96 Statsminister FREDRIK REINFELDT (M) replik:
          </note>
          <note>
            Fru talman! Lars Ohly försökte beskriva det som att det har bedrivits
            en politik från 2006 och därefter har det hänt en massa saker.
            Men handen på hjärtat, Lars Ohly: Det är svårt att hitta en enda
            vänsterpartist som har varit glad sedan 1970-talet.
          </note>
          <note>
            Det är ju därefter som allt gått fel, med alla de alternativ
            som har dykt upp integrationen gentemot övriga Europa, globalisering,
            marknadsekonomins utbredning. Det tydliga är att hotet kommer
            utifrån, men det har på alla möjliga fronter ställt om Sverige
            fel.
          </note>
          <note>
            Vänsterpartiet vill bryta upp från vårt medlemskap i Europeiska
            unionen. Ni vill överge grunderna för de offentliga finanserna
            och budgetordningen i riksdagen. Det ska helt enkelt rivas en
            hel del och göras om.
          </note>
          <note>
            Jag hörde Lars Ohly på valnatten. Nu ska man naturligtvis minnas
            att det inte är alltid man har sina bästa anföranden på valnatten.
            Det är många som naturligtvis tar in valförluster och hur man
            ska tolka dem. Jag har tränat på det också. Men det lät nästan
            som om Lars Ohly proklamerade revolutionen. Här skulle den kämpande
            socialismen ta över, och det skulle bedrivas utomparlamentariskt
            arbete och nu skulle vi få se vad som skulle följa.
          </note>
          <note>
            Den känsla det ändå lämnar kvar är mer frågan om vad det egentligen
            är Vänsterpartiet vill med Sverige. Vad är egentligen kärnan i
            idén? Ni har uppenbarligen väldigt svårt att tycka om det land
            som Sverige har kommit att bli. Som det ser ut nu ska det inte
            vara. Det är oklart om det är genom en revolution eller på annat
            sätt som förändringarna ska komma till stånd, men det är något
            helt annat. Det är uppenbart.
          </note>
          <note>
            Då brukar vi ibland ställa frågan: Var finns det land som Lars
            Ohly tycker att vi ska försöka efterlikna? Jag menar nu, i vår
            tid, i globaliseringens tidevarv med de öppna förutsättningar
            som nu gäller. Finns det något sådant land, och vad är det egentligen
            för ett Sverige som Vänsterpartiet vill se?
          </note>
          <note type="speaker">
            Anf. 97 LARS OHLY (V) replik:
          </note>
          <note>
            Fru talman! Det är en bra fråga. I vår valplattform skriver vi
            att Sverige på många sätt är ett mycket bra land att leva i, men
            det håller på att bli sämre. Det är den förebild jag har.
          </note>
          <note>
            Vi har tidigare haft utgångspunkten att vi skulle bygga ett samhälle
            där vi tog hand om varandra, där vi tog gemensamt ansvar för varandra,
            där solidariteten var grundpelaren och där jämlikhet var medlet
            för att uppnå ett samhälle där alla fick förutsättningar att utvecklas
            och att göra sina fria livsval. Det var ett samhälle som minskade
            skillnaderna och klyftorna, ett samhälle som inte tillät direktörerna
            att tjäna hur mycket som helst utan faktiskt sade att det inte
            är rimligt att de inte bidrar. Det var ett samhälle där man inte
            såg skattesänkningar för de redan högavlönade som målet för politiken,
            utan i stället ett samhälle där man försökte använda våra gemensamma
            resurser för att bygga en civilisation där alla känner att de
            både får delta och också får möjligheter när livet är svårt. Det
            var ett samhälle där vi ställer upp för varandra och där solidariteten
            är mer än ett ord.
          </note>
          <note>
            Det jag nu har beskrivit är en utveckling i den andra riktningen.
            Det är en utveckling som drar isär Sverige. Det är en utveckling
            där vi regionalt och klassmässigt men också i fråga om kvinnors
            och mäns villkor ser hur ojämlikheten ökar och hur orättvisorna
            får än mer plats.
          </note>
          <note>
            Det är sant att det har skett under en längre tid än bara under
            den regeringsperiod vi har bakom oss, och det är ett av våra största
            misslyckanden vilket jag också i valrörelsen menade aldrig fick
            upprepas. Den rödgröna oppositionen måste stå för en politik,
            och vi i Vänsterpartiet står för en politik som håller ihop landet
            och minskar klyftor och skillnader i stället för att öka dem.
          </note>
          <note>
            Det är nu ett ansvar som oppositionspolitiker att mot en regering
            som fortsätter att dra isär landet faktiskt forma en politik där
            vi tar ett gemensamt ansvar för att människor får vara sjuka utan
            att bli fattiga, att människor får vara arbetslösa utan att sparkas
            ned och där människor faktiskt får chanser.
          </note>
          <note type="speaker">
            Anf. 98 Statsminister FREDRIK REINFELDT (M) replik:
          </note>
          <note>
            Fru talman! Jag tyckte som sagt att en poäng med valet var att
            människors tillit till politik och till demokrati visade tydliga
            tecken på att förstärkas. Men jag är också ödmjuk inför att vi
            har fått en representant här i Sveriges riksdag som inte riktigt
            delar den synen.
          </note>
          <note>
            Märkligt nog, utan att förenas på annat sätt, blir det Jimmie
            Åkesson och Lars Ohly som för denna talan. Vi får ha respekt för
            detta, men jag tycker att det är bra att Lars Ohly också påpekar
            att så har Vänsterpartiet beskrivit Sveriges utveckling sedan
            tidigt 80-tal. Även i lägen där ni själva har varit med och påverkat
            tycks det ändå gå fel.
          </note>
          <note>
            När vi tar över 2006 har över lång tid de rika blivit rikare
            och de fattiga blivit fler, trots Vänsterpartiets påverkan. Det
            är därför jag efterfrågar vad det samhälle ni eftersträvar egentligen
            är, även om jag inte håller med om de beskrivningar som har givits.
          </note>
          <note>
            Jag tror att vi alla kämpar för ett sammanhållet Sverige. Vi
            ska ha bra livschanser som är öppna för alla och en skola som
            utjämnar livschanser, och fler ska få jobb. Det svåra är att åstadkomma
            detta. Det är därför det är så intressant att höra om det bakom
            alla svavelosande beskrivningar finns något annat samhälle, om
            det finns någon annanstans där Lars Ohly ser den möjligheten.
            Annars är det att försöka vidareutveckla, att utifrån goda förutsättningar
            göra Sverige bättre, som blir svaret.
          </note>
          <note type="speaker">
            Anf. 99 LARS OHLY (V) replik:
          </note>
          <note>
            Fru talman! Det går att säga att man vill hålla ihop samhället.
            Samtidigt har vi sett en accelererande utveckling de senaste fyra
            åren med ökade klyftor. Kvinnors nettoinkomster har minskat jämfört
            med mäns nettoinkomster. Vi har sett att den klassmässiga segregationen
            har ökat. Vi har sett hur barn till dem som har lite kommer ut
            på en bostadsmarknad utan en möjlighet att få ett kontrakt. Vi
            har sett hur arbetslösheten biter sig fast och hur ungdomar och
            andra som står långt från arbetsmarknaden får hålla till godo
            med korttidsanställningar, visstidsanställningar, provanställningar
            och vikariatsanställningar aldrig får chansen att verkligen komma
            in i samhället. De får aldrig chansen att ta ett banklån och aldrig
            chansen att planera. Det har er politik bidragit till.
          </note>
          <note>
            Att då stå här och säga att ni vill hålla ihop Sverige blir absurt.
            Stå för er politik! Ni tycker att ojämlikhet är bra. Ni tycker
            att det är rimligt att öka skillnaderna. Annars skulle ni inte
            stå för en skattepolitik som gör just det. Annars skulle ni inte
            stå för en politik som faktiskt innebär att Sverige blir ett orättvisare
            land som inte håller ihop.
          </note>
          <note type="speaker">
            Anf. 100 Utbildningsminister JAN BJÖRKLUND (FP) replik:
          </note>
          <note>
            Fru talman! Jag tror att Lars Ohly i slutet av sitt inlägg kom
            in på det egentliga skälet till att Lars Ohly är så emot det svenska
            deltagandet i Afghanistan. Riktigt ivrig blev han först när han
            fick säga att Sverige inte ska samarbeta med västvärlden eller
            Nato. Det var först då det riktigt brann till i glöden i argumentationen.
          </note>
          <note>
            Problemet för Lars Ohly är att han avskyr USA så mycket att trots
            de insatser som USA gör som egentligen tjänar de syften som Lars
            Ohly säger sig vilja tjäna, nämligen flickskolor eller utveckling
            mot demokrati i Afghanistan är det bättre att de inte sker alls.
            Det är Lars Ohlys inställning.
          </note>
          <note>
            Förutom att USA är där och i grunden leder denna insats genom
            Nato sker insatsen på uppdrag av Förenta nationernas säkerhetsråd.
            Den sker på begäran av Afghanistans folkvalda regering. Det är
            en av få länder i den delen av världen som över huvud taget kan
            säga att de har en folkvald regering. Sedan är det så med demokratiska
            val i underutvecklade länder att det säkert finns en del oegentligheter,
            men regeringen är trots allt folkvald. Den vill att vi ska vara
            där. En majoritet av befolkningen i Afghanistan, enligt de tillförlitliga
            opinionsundersökningar som finns, vill att styrkorna ska vara
            kvar. De ska inte vara där för all framtid, men till dess att
            läget har stabiliserat sig. Det är dem Lars Ohly sviker. Jag förstår
            att Ohly kan och vill skryta om att svika USA och Nato och gärna
            gör det, men det är Afghanistans folk han sviker.
          </note>
          <note>
            Jag uppfattar att Lars Ohly vill att västvärlden ska lämna Afghanistan
            snarast möjligt. År 2011 står det i dokumentet som togs fram.
            Det är kort tid till 2011. Jag hör inte en enda internationell
            bedömare som säger emot att om västvärlden lämnar Afghanistan
            2011 tar talibanerna över. Jag hör ingen som säger något annat.
            Det vore intressant att höra om Lars Ohly har någon annan information.
          </note>
          <note>
            Är det viktigare för Lars Ohly att lämna Afghanistan än att hålla
            talibanerna borta från makten?
          </note>
          <note type="speaker">
            Anf. 101 LARS OHLY (V) replik:
          </note>
          <note>
            Fru talman! Det är riktigt att vi är motståndare till ett alltför
            tydligt närmande till Nato. Vi tror att en alltför tät sammanbindning
            med den militära allians som Nato utgör skulle vara farlig och
            dålig för Sveriges utveckling. Vi tror att alliansfriheten inte
            bara har tjänat oss väl i historien, utan också kommer att tjäna
            oss väl i framtiden. Därför avvisar vi Folkpartiets förslag om
            ett svenskt Natomedlemskap tydligt. Det är riktigt.
          </note>
          <note>
            Vi tycker också att det är rimligt att vi försöker bygga upp
            en världsorganisation som själv har möjlighet att organisera sin
            verksamhet. Det kommer att behövas internationell militär verksamhet
            också i framtiden tyvärr. Då är det rimligt att vi försöker stärka
            FN. FN är inte bara de som fattar besluten utan FN är också de
            som får möjlighet att leda operationerna. Så är det tyvärr inte
            just nu. Det har gjort att också Vänsterpartiet har insett att
            ibland måste svenska soldater, till exempel tidigare i Kosovo
            och Bosnien, även finnas under Natobefäl. Vi beklagar det. Vi
            försöker bygga upp en världsorganisation som kan ta ansvar.
          </note>
          <note>
            Samtidigt är kriget i Afghanistan ett misslyckande. Jan Björklund
            inser inte det. Jan Björklund tror att det här är vägen framåt
            för det afghanska folket. Förra året dog nästan 2 500 civila afghaner.
            Dödandet pågår varje dag. Det fortsätter varje dag. Det har lett
            till att fanatismen och extremismen har brett ut sig och vuxit
            till. Min analys är att den militära närvaron försvårar möjligheterna
            till en demokratisk och fredlig utveckling i Afghanistan. Det
            finns många som håller med, men det finns de som säger emot. Många
            av dem som håller med lyfter fram de enorma resurser som går till
            kriget i stället för till bistånd. En svensk soldat i Afghanistan
            motsvarar kostnaden för 27 lärare. Hur många skulle utbildas av
            dessa lärare i stället för att ha en soldat på plats? Hur många
            skulle inte få möjlighet till sjukvård, till säkert barnafödande,
            till infrastrukturuppbyggande, till civil verksamhet som grunden
            för bistånd och utveckling?
          </note>
          <note type="speaker">
            Anf. 102 Utbildningsminister JAN BJÖRKLUND (FP) replik:
          </note>
          <note>
            Fru talman! Poängen är att det behövs inga lärare om det inte
            finns soldater där eftersom det inte skulle finnas några flickor
            som går i skolan. De får inte göra det. Det är tack vare att Sverige
            och andra länder har styrkor där som flickor över huvud taget
            får gå i skolan i Afghanistan.
          </note>
          <note>
            Lars Ohly ägnar huvuddelen av sitt inlägg till att prata illa
            om Nato. Det var inte avsikten med frågan. Avsikten var att få
            veta vad som händer om vi lämnar Afghanistan. Det är Lars Ohlys
            alternativ, det vill säga att alla ska lämna Afghanistan så fort
            som möjligt och helst 2011. Jag har inte hört en enda internationell
            bedömare som inte anser att talibanerna kommer att ta över. Lars
            Ohly sade inte emot det. Lars Ohly är beredd att låta talibanerna
            ta över. Det är viktigare för honom att vi inte samarbetar med
            Nato än om talibanerna tar över. I grunden är det inte Afghanistan
            han bryr sig om utan om att vi inte ska samarbeta med USA.
          </note>
          <note>
            Vem ska skydda biståndsarbetarna om soldaterna åker hem? Det
            är bara några månader sedan åtta läkare från västvärlden sköts
            ihjäl av talibaner. Det var ögonläkare sådana som hjälper flickor
            som har fått syra i ögonen av talibaner. Vem ska skydda läkarna?
            Är det biståndsarbetarna eller Sidas anställda som ska skydda
            flickskolorna i stället för våra soldater nästa år? Är det så
            det ska gå till, Lars Ohly?
          </note>
          <note type="speaker">
            Anf. 103 LARS OHLY (V) replik:
          </note>
          <note>
            Fru talman! Jan Björklunds retorik är obehaglig. Den utgår från
            att kriget kommer att lösa problemen. Många bedömare, inte bara
            jag, säger att kriget har nått vägs ände. Allt fler i den internationella
            diskussionen säger att vi behöver byta strategi. Holland och Sydkorea
            har lämnat Afghanistan. Kanada lämnar landet nästa år och Polen
            2012. Allt fler länder börjar diskutera en ny strategi. Även i
            Tyskland, Storbritannien och USA diskuteras det misslyckade kriget.
            I stället behöver vi ett långsiktigt engagemang, just för att
            säkra rättigheterna för det afghanska folket.
          </note>
          <note>
            Problemet för Jan Björklund är att hans lojaliteter inte ligger
            hos flickorna i Afghanistan. Det är inte därför som soldaterna
            är på plats. Hans lojaliteter ligger hos Nato och USA ingen annanstans.
          </note>
          <note type="speaker">
            Anf. 104 Socialminister GÖRAN HÄGGLUND (KD):
          </note>
          <note>
            Fru talman! Vi står inför en andra mandatperiod med en alliansregering.
            Det kommer att bli en tid full av utmaningar men också med fantastiska
            möjligheter för vårt land. De rödgröna partierna är i förhållande
            till förra mandatperioden rejält försvagade. Inte bara har man
            genomlidit ett förlustval, man har också upplöst sitt samarbete.
            Det har man gjort efter att man har lagt fram ett budgetförslag
            som innehåller exakt den politik som väljarna avvisade i valet
            nyligen.
          </note>
          <note>
            Vi ser fram emot fyra år som alliansregeringen kommer att använda
            för att förändra Sverige till det bättre. Kristdemokraternas roll
            i den processen kommer att vara självklar. Vi är ett tydligt idéparti.
            Vi är det parti som ser till alla samhällsvärden, inte bara de
            ekonomiska. Vi vet att det är en roll som förpliktar. Vi är det
            parti som kommer att fortsätta att kämpa för familjernas frihet,
            för att alla föräldrar ska få vara föräldrar på sina egna villkor
            utifrån sina egna omständigheter utan att mästrande politiker
            lägger sig i föräldrarnas egna val.
          </note>
          <note>
            Vi är det parti som vill vara med och forma det civila samhällets
            renässans i Sverige. Det är de små civila gemenskaperna som ger
            trygghet och värme i ett samhälle. Det är där som vi lär oss att
            ta hänsyn till varandra, ta ansvar för våra egna liv och att sträcka
            ut en hand till andra.
          </note>
          <note>
            Vi är det parti som värnar idén om samhällsgemenskap. Vi är det
            parti som vet vad moral och etik betyder för varje nivå av samhället,
            för vi ser mer än det materiella. Vi vet vad värderingar betyder
            för den enskildes växt och för samhällets styrka. Vi är de som
            vet att utan en levande etik urholkas medborgarskapet och den
            solidaritet som håller oss alla samman. Det är de grundvalar på
            vilka vi bygger vår politik. Det är en politik i skarp kontrast
            till oppositionens.
          </note>
          <note>
            Fru talman! Det har under den mandatperiod som gått varit mycket
            debatt kring de förändrade sjukförsäkringsreglerna. Många enskilda
            berättelser har bidragit till att ge en bild av ett system med
            brister. Låt oss vara tydliga, och låt mig vara tydlig. I grunden
            har vi genomfört något som är oerhört betydelsefullt, något som
            är nödvändigt ekonomiskt men inte framför allt därför utan just
            för att det skapar ett system där människor får en möjlighet att
            komma till sin rätt, får hjälp och stöd att komma tillbaka.
          </note>
          <note>
            Förändringsarbetet med sjukförsäkringen har varit absolut nödvändigt,
            men som jag sade inte främst av ekonomiska skäl, utan det viktigaste
            är att enskilda människor har rätt till hjälp och stöd för att
            komma tillbaka när detta är möjligt. I den mån man inte kan komma
            tillbaka av medicinska skäl ska man ha en trygg försörjning ändå.
          </note>
          <note>
            Jag kan inte acceptera att trygghetssystemen inte fyller sina
            syften. Vi kristdemokrater kommer att fortsätta i rollen att ständigt
            övervaka att de förändringar som vi har gjort får önskad inte
            oönskad effekt. En ordning som i grunden har havererat den gamla
            och lämnat enskilda åt sitt öde ska inte ersättas av något som
            får nya, oavsedda konsekvenser.
          </note>
          <note>
            Vi kristdemokrater är socialt ansvarstagande och vill självfallet
            åstadkomma ett fungerande skyddsnät. Inget system är perfekt i
            varje detalj. Alla stora reformeringar behöver prestigelös eftervård,
            anpassningar och justeringar. Men det ska inte råda minsta tvekan
            om att grunderna för regeringens politik är och har varit riktiga,
            lika lite som att någon behöver tveka om att vi kommer att rätta
            till de brister som kvarstår.
          </note>
          <note>
            Fru talman! De rödgröna har under hela valrörelsen mörkat om
            sina ambitioner att tvångsdela föräldraförsäkringen. Man vågade
            inte inför svenska folket stå upp för sina åsikter att man som
            politiker är bättre ägnad att avgöra hur föräldraförsäkringen
            ska tas ut än föräldrarna själva. Men jag tycker att man borde
            säga rakt ut hur man vill styra, villkora och kvotera. Jag lovar
            en rak och ärlig debatt, där jag tar på mig att förklara hur fel
            ni har. Till skillnad från er skäms jag inte inför svenska folket.
            Jag säger vad jag vill åstadkomma. Jag arbetar för det. Ni mörkade
            inför valet.
          </note>
          <note>
            Inte heller på vårdområdet var ni så transparenta. När det handlar
            om mångfald säger ni i regel att mångfald är bra, så där i största
            allmänhet, men när det gäller metoderna för att åstadkomma det
            är det tummen ned. Det blir som att bejaka bilen men säga nej
            till hjulen, att inte ta i anspråk de mekanismer som behövs för
            att åstadkomma den mångfald som gör att vi får ett större utbud
            av till exempel vårdcentraler.
          </note>
          <note>
            Det har blivit 200 nya vårdcentraler på kort tid i Sverige en
            ökning med ungefär 20 procent. Det innebar för personerna i Hedemora
            att de gick från en till två vårdcentraler. Plötsligt låg makten
            hos patienten inte längre hos systemet. Plötsligt kunde Gun Karlsson,
            som länge hade gått till den gamla vårdcentralen men som var missnöjd
            med att möta samma läkare vid besök efter besök, välja en annan
            vårdcentral. Makten flyttas till patienterna. Vi finansierar gemensamt
            över skattsedeln men har fler utförare.
          </note>
          <note>
            Med er politik skulle den utvecklingen inte ha kommit till stånd.
            Med er politik skulle dessa vårdcentraler inte finnas. Med er
            politik skulle Gun Karlsson i Hedemora och andra inte få bestämma
            själva. Ni berättade inte vad ni ville ha i stället.
          </note>
          <note>
            När det gäller det viktiga arbetet med att korta vårdköer ett
            av de absolut största problem som svensk hälso- och sjukvård har
            att kämpa med har vi skapat en modell som innebär motiv för landstingen
            att öka sitt fokus på detta. Det tror jag är alldeles nödvändigt
            för att upprätthålla, skapa och förstärka förtroendet för svensk
            hälso- och sjukvård. Om man inte tror att man kan få vård när
            man behöver den, då kommer naturligtvis människor med mer pengar
            och större plånbok att köpa sig andra lösningar, medan andra blir
            hänvisade till långa väntetider. Därför har vi satt i gång ett
            intensivt arbete för att korta köerna. Vi har hittills halverat
            dem, och arbetet fortsätter.
          </note>
          <note>
            Det finns många uppgifter som väntar på sin lösning. Vi startar
            nu ett arbete för att korta väntetiderna på akutmottagningarna
            som många gånger är alldeles för långa. Jag tror att nästan varje
            person här i kammaren även om det inte är så många skulle kunna
            berätta en egen historia om väntetider för egen del eller för
            någon i omgivningen.
          </note>
          <note>
            Vi ser också att många sjukhus har brist på vårdplatser. Det
            är ett problem för människors egen värdighet, för dem som kommer
            in som patienter, men det är mer än så. Det är ett bekymmer när
            det gäller smittorisker, till exempel multiresistenta bakterier.
            Det ökar risken för vårdskador. Det är inte, fru talman, värdigt
            att ligga i korridorer och sköljrum.
          </note>
          <note>
            Här behövs större insatser på landstingsnivå för att möta dagens
            och faktiskt också morgondagens behov, för det är nu besluten
            behöver tas för morgondagen. I takt med ökat tryck på vården kommer
            också fler vårdplatser att behövas. Vi behöver flytta vården lite
            närmare människorna.
          </note>
          <note>
            Jag har nämnt vårdvalet och de framgångar som har funnits där.
            Jag tror att det är av mycket stor betydelse. Vi ökar valfriheten.
            Lars Ohly nämnde tidigare apoteken. Jag fick för en kort tid sedan
            ett mejl från en person som driver ett apotek i Örebro som startades
            i somras. Det kom från en person med bakgrund i Rumänien vars
            släkt har varit apotekare i många generationer som äntligen fått
            möjlighet att bedriva en egen verksamhet. Han beskriver hur man
            nu anpassar sortimentet till just medborgarna i stadsdelen i Örebro
            och hur man genom ökat öppethållande har förbättrat servicen.
            Det tror jag är jätteviktigt. Det handlar, fru talman, om att
            förändra ett tänkesätt, från att värna system till att värna den
            enskilda patienten och medborgaren.
          </note>
          <note>
            Partiledardebatten var härmed avslutad.
          </note>
          <note>
            2 § Avsägelse
          </note>
          <note>
            Förste vice talmannen meddelade att Mats Melin avsagt sig uppdraget
            som chefsjustitieombudsman från och med den 3 januari 2011.
          </note>
          <note>
            Kammaren biföll denna avsägelse.
          </note>
          <note>
            3 § Anmälan om inkommet protokollsutdrag från utskott
          </note>
          <note>
            Förste vice talmannen anmälde att ett utdrag ur prot. 2010/11:5
            från tisdagen den 2 november i ärende om subsidiaritetsprövning
            av EU-förslag inkommit från finansutskottet.
          </note>
          <note>
            4 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2010/11:24
          </note>
          <note>
            Interpellation 2010/11:24 Förhöjda halter av PFOS i norra och
            östra Mälaren
          </note>
          <note>
            Interpellationen kommer att besvaras torsdagen den 18 november
            2010. Miljöministern har inte möjlighet att besvara interpellationen
            inom anvisad tid på grund av redan inbokade engagemang.
          </note>
          <note>
            Lena Ingvarsson
          </note>
          <note>
            5 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            den 23 december
          </note>
          <note>
            6 § Anmälan om inkomna faktapromemorior om förslag från Europeiska
            kommissionen
          </note>
          <note>
            Förste vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2010)471
          </note>
          <note>
            KOM(2010)472
          </note>
          <note>
            7 § Allmänpolitisk debatt
          </note>
          <note>
            Ekonomisk politik och skatter
          </note>
          <note type="speaker">
            Anf. 105 VERONICA PALM (S):
          </note>
          <note>
            Fru talman! Jag vill börja med att tacka för att jag som nyvald
            socialdemokratisk skattepolitisk talesperson får möjligheten att
            börja denna allmänpolitiska debatt.
          </note>
          <note>
            Jag vill beskriva varför jag vill ha en ekonomisk politik som
            har som syfte att fördela resurser för ökad jämlikhet. Skälen
            är tre. De är enkla, och de bottnar i min människosyn. Det första
            är rättvisa. Vi är inte så olika, vi människor. Vi vill alla att
            våra barn ska ha den bästa skolan och att vi ska få den bästa
            sjukvården om vi råkar bli sjuka. Och vi har alla drömmar om hur
            vi vill forma just våra liv.
          </note>
          <note>
            Det finns två sätt att ge tillgång till välfärd. Det första är
            att var och en får köpa skola, vård och omsorg på en marknad.
            Då kan vissa köpa det bästa, men de flesta får nöja sig med att
            få lite sämre. Självfallet handlar det om att ha råd, men det
            handlar inte bara om det. Det privata barnsjukhuset Martina i
            Stockholm tecknar bara försäkringar för friska barn. Föräldrar
            med handikappade barn eller barn som har risk för ärftliga sjukdomar
            göre sig icke besvär. Barnsjukhuset Martinas vd jämför det med
            att man självfallet inte försäkrar en redan stulen båt. Detta
            rullar nu in över Sverige. Det andra sättet att få tillgång till
            välfärd är att vi tillsammans betalar för det som vi tillsammans
            har behov av. Bara genom en skattefinansierad välfärd kan alla
            få tillgång till bästa möjliga välfärd.
          </note>
          <note>
            Det andra skälet är effektivitet. Jag vill ta ett exempel. Om
            vi utgår ifrån att vi alla de flesta av oss blir ålderspensionärer
            behöver alla spara för att kunna ha pengar att leva av när vi
            når guldkantsåldern. Om var och en öppnar ett bankkonto och avsätter
            en liten summa varje månad blir pensionen inte bara orättvis;
            den blir också dyrare. I ett gemensamt pensionssystem har vi minimala
            administrationskostnader att jämföra med privat sparande. Det
            är smart att göra saker tillsammans, helt enkelt.
          </note>
          <note>
            Det tredje skälet är tillväxtdrivande. Skattefinansierade allomfattande
            välfärdsförsäkringar som håller måttet och generell välfärd ger
            social mobilitet. Om inte barnens rätt till förskola är bunden
            till föräldrarnas arbetsplats vågar man byta jobb. Om inte arbetslöshet
            betyder att du måste gå från hus och hem kan och orkar löntagarorganisationerna
            vara positivt drivande i strukturomvandlingar. Om inte högre utbildning
            har dyra terminskostnader kan undersköterskan mitt i livet gå
            vidare och utbilda sig till specialistsjuksköterska.
          </note>
          <note>
            Ojämlikhet slösar också bort resurser. Jag vägrar tro att det
            finns färre begåvningar i våra mer utsatta förortsområden bara
            för att det är färre ungar därifrån som tar sig in på högre utbildning.
            En enveten strävan för jämlikhet leder till att fler får frihet
            att förverkliga sina livsdrömmar och att nå sin fulla potential.
            Att hinder baserade på klass, kön och etnicitet bryts gör hela
            Sverige rikare.
          </note>
          <note>
            Sanningen är nu befäst; the American dream kan man bäst nå i
            Sverige. Trygga människor vågar. Social mobilitet och rörlighet
            på arbetsmarknaden skapar dynamik, och det driver tillväxt.
          </note>
          <note>
            Sammanfattningsvis: En ekonomisk politik som har som syfte att
            omfördela för ökad jämlikhet är rättvis. Vi bidrar efter förmåga
            och får del efter behov. Den är effektiv. Det är smartare att
            göra saker tillsammans. Den är tillväxtdrivande. Jämlikhet slarvar
            inte bort potential och ger dynamik på arbetsmarknaden.
          </note>
          <note>
            Precis här går en knivskarp skiljelinje i svensk politik. På
            den ena sidan står de som av ideologiska skäl alltid svarar sänkt
            skatt på varje samhällsproblem och på varje fråga. På den andra
            sidan står socialdemokratin, som vill driva en ekonomisk politik
            med syfte att öka jämlikheten. Det är en politik för rättvisa,
            effektivitet och tillväxt. Här går konflikten, här speglas människosynen
            och här precis här vill jag ta debatten om Sveriges framtid.
          </note>
          <note>
            I detta anförande instämde Maryam Yazdanfar (S).
          </note>
          <note type="speaker">
            Anf. 106 HENRIK VON SYDOW (M) replik:
          </note>
          <note>
            Fru talman! Jag tackar Veronica Palm för inlägget och ser fram
            emot att debattera skattepolitik i skatteutskottet under mandatperioden.
            Det ska bli spännande. Det finns ju också partier som ser höjd
            skatt som svaret på varenda fråga. Veronica Palm är företrädare
            för just ett sådant parti.
          </note>
          <note>
            Socialdemokraternas skattepolitik är höggradigt intressant just
            dessa dagar. De presenterade en budgetmotion i förra veckan. Samma
            dag uppfattade jag det som att den finanspolitiska talesmannen,
            Thomas Östros, mer eller mindre bad om ursäkt för den socialdemokratiska
            skattepolitiken. Särskilt pekade han ut förmögenhetsskatten som
            ett problem för Socialdemokraterna i valrörelsen och som ett problem
            i den socialdemokratiska skattepolitiken.
          </note>
          <note>
            Min fråga till Veronica Palm är: Delar du det som jag uppfattar
            som Thomas Östros bedömning i Dagens Nyheter, nämligen att det
            var just förmögenhetsskatten som var det stora problemet i den
            socialdemokratiska skattepolitiken och inte de skattehöjningar
            som slår bredare och som drabbar vanligt folk låg- och medelinkomsttagare?
          </note>
          <note type="speaker">
            Anf. 107 VERONICA PALM (S) replik:
          </note>
          <note>
            Fru talman! Jag delar synen i beskrivningen av att det finns
            problem med skattepolitiken. Det gäller delvis den socialdemokratiska
            skattepolitiken. Vi har förlorat valet; så är det. Vi har sett
            detta. Vi har förstått väljarnas signal, och vi måste se över
            hela vår politik.
          </note>
          <note>
            Men huvudproblemet ligger i den av den moderatledda regeringen
            förda politiken där man både kraftigt sänker skatter, vilket gör
            att man inte har möjlighet att ha några ambitioner över huvud
            taget på välfärdsområdet, och styckar sönder ett sammanhållet
            skattesystem. Man plockar ut delar där man tillfälligt sänker
            skatten eller sänker den för vissa branscher. Man skapar gränsdragningsproblem,
            otrygghet och en misstro till skattesystemet. Det är ett av de
            största hoten mot en gemensamt finansierad välfärd.
          </note>
          <note type="speaker">
            Anf. 108 HENRIK VON SYDOW (M) replik:
          </note>
          <note>
            Fru talman! Jag tackar för svaret, som var intressant. Jag uppfattar
            det som att Veronica Palm står bakom Thomas Östros bedömning att
            det huvudsakliga problemet var förmögenhetsskatten och inte de
            skatter som drabbar vanligt folk, låg- och medelinkomsttagare.
            Det är här konfliktlinjen kommer att gå mellan moderater och socialdemokrater.
            Det gäller just synen på detta. Socialdemokraterna söker återkommande
            svaret i höjd skatt för vanligt folk, för dem som har låga och
            medelhöga inkomster. Vi såg det i budgetmotionen förra veckan.
          </note>
          <note>
            Om fördelningspolitiken är så viktig för Socialdemokraterna hur
            kan då förmögenhetsskatten vara det första som ni pekar på som
            problemet i er egen politik i er omprövning?
          </note>
          <note type="speaker">
            Anf. 109 VERONICA PALM (S) replik:
          </note>
          <note>
            Fru talman! Jag vet inte om Henrik von Sydow lyssnade på mitt
            anförande. Ingenting är gratis. Och som socialdemokrat har jag
            ambitioner. Jag vill öka jämlikheten, jag vill öka välfärden och
            jag vill öka människors frihet att forma sina liv. Då krävs det
            att vi också har en bra välfärd. Det är mitt svar att saker som
            vi behöver gemensamt är det smartare, effektivare och mer rättvist
            att också betala gemensamt. Där omprövar vi inte den socialdemokratiska
            politiken.
          </note>
          <note type="speaker">
            Anf. 110 JOHNNY MUNKHAMMAR (M) replik:
          </note>
          <note>
            Fru talman! Ifall jag uppfattade Veronica Palms inlägg korrekt
            är hon starkt emot ett samhälle som har lägre skatter än i dag.
            Hon påstår att ifall man sänker skatter kan man inte ha några
            som helst ambitioner vad gäller välfärden.
          </note>
          <note>
            Under större delen av Tage Erlanders tid som statsminister var
            skattetrycket ungefär hälften så högt som det är i dag, så min
            fråga är: På vilka punkter hade Tage Erlander inga som helst ambitioner
            för välfärden? Och på vilka punkter skilde sig hans människosyn
            så radikalt från Veronica Palms?
          </note>
          <note type="speaker">
            Anf. 111 VERONICA PALM (S) replik:
          </note>
          <note>
            Fru talman! Först och främst vill jag betona att för en socialdemokrat
            är inte skatt ett självändamål, vare sig höjd eller sänkt skatt.
            Till skillnad från Moderaterna är inte vi ett enfrågeparti där
            skatt är svar på varje fråga. Det handlar om ambitioner i välfärden
            och hur vi finansierar en gemensam välfärd.
          </note>
          <note>
            När det gäller frågan om tidigare socialdemokratiska ministrars
            ambitioner, Johnny Munkhammar, ser världen annorlunda ut. Världen
            utvecklas, och det socialdemokratiska partiet går hela tiden framåt,
            framåt för att utveckla en modern välfärdsstat. Därför är mina
            krav som socialdemokratisk politiker och väljarnas krav på en
            förbättrad välfärd större i dag än vad de var tidigare. Det är
            rimligt.
          </note>
          <note type="speaker">
            Anf. 112 JOHNNY MUNKHAMMAR (M) replik:
          </note>
          <note>
            Herr talman! Faktum kvarstår att Tage Erlander höll skattetrycket
            på halva den nivå som vi har i dag, som Veronica Palm tycker är
            alldeles för låg. Frågan är fortfarande: På vilken punkt hade
            han så fel? På vilken punkt var hans välfärdsambitioner otillräckliga?
          </note>
          <note>
            Veronica Palm pratar också om förmögenhetsskatten och att de
            ska lyssna mer på väljarna. Men om du lyssnar till dig själv,
            Veronica Palm, tycker du att vi ska ha en sådan straffbeskattning
            på kapital för småföretagare?
          </note>
          <note type="speaker">
            Anf. 113 VERONICA PALM (S) replik:
          </note>
          <note>
            Herr talman! När det gäller beskrivningen av hur ett samhälle
            utvecklas har Johnny Munkhammar och jag väldigt olika syn. Jag
            tror på utveckling, på framtidsinriktning, på att vi behöver skapa
            ett modernt samhälle. Då går det inte att blicka tillbaka till
            50-talet och drömma sig tillbaka till låga skatter och fattiga
            människor. Jag vill inte dit. Jag vill framåt.
          </note>
          <note>
            När det gäller förmögenhetsbeskattningen har vi socialdemokrater,
            Vänsterpartiet och Miljöpartiet i riksdagens kammare lagt fram
            ett förslag där vi bett regeringen att återkomma till frågan om
            hur en modern beskattning på förmögenhet ska kunna se ut. Vi hoppas
            kunna få den här kammaren att fatta beslut om att utreda detta.
          </note>
          <note type="speaker">
            Anf. 114 HENRIK VON SYDOW (M):
          </note>
          <note>
            Herr talman! Jag får tacka för ordet eller mer korrekt kanske
            tacka väljarna för ordet. Att jag får fortsätta att föra deras
            talan i den här kammaren också den här mandatperioden är jag förstås
            glad och hedrad över.
          </note>
          <note>
            Jag är också glad över att Alliansen vann valet, att Alliansen
            ökade sitt stöd med 250 000 fler väljare i riksdagsvalet 2010.
            Alliansen tredubblade sitt avstånd till de tre rödgröna partierna.
            Och Moderaterna växte till starka 30 procent i stöd från väljarna.
            Nu är vi i all praktik lika stora som Socialdemokraterna.
          </note>
          <note>
            Vi hade en valrörelse där Moderaterna visade på kopplingen mellan
            fler jobb, ökad välfärd, starka statsfinanser och en politik som
            gör det lönsamt att arbeta. Moderaterna gick till val på att göra
            Sverige till ett skatteparadis för låg- och medelinkomsttagare.
            Och just skattefrågans plats i valrörelsen var höggradigt intressant.
            Här stod den centrala debatten.
          </note>
          <note>
            Vi startade också den här mandatperioden med en regeringsförklaring
            som aviserade fortsatta skattelättnader för vanligt folk i syfte
            att öka jobben, bryta utanförskapet och öka människors egenmakt
            och möjlighet att påverka sin egen vardag, fortsatta inkomstskattesänkningar
            när statsfinanserna och ekonomin tillåter det, en bred företagsskatteutredning,
            ambitioner att sänka tjänstemomsen och en utredning om inrättande
            av system med skattelättnader för företag i särskilt utsatta områden,
            så kallade nystartszoner.
          </note>
          <note>
            Mot detta, och när alternativen i svensk politik förra veckan
            presenterade sina budgetförslag, står det klart att socialdemokratin
            fortfarande verkligen insisterar på höjd skatt och breda skattehöjningar
            för vanligt folk. Det är fortfarande höjda inkomstskatter, det
            är höjda bensinskatter, det är höjd kilometerskatt, det är skatter
            som kommer att hämma Sveriges utveckling och slå mot jobben och
            mot människors möjligheter att skapa sig själva en bättre framtid.
            Jobbskatteavdraget ska urholkas och inkomstskatterna ska höjas.
          </note>
          <note>
            Alla som går upp på morgonen undersköterskan, metallarbetaren,
            den nyanställda unga polisen som sätter sig i bilen och åker till
            jobbet skulle träffas tungt av Socialdemokraternas skattehöjningar.
            Ungas arbete ska beskattas med så mycket som 9 miljarder bara
            nästa år. Därtill kommer kilometerskatt, därtill kommer höjd drivmedelsskatt.
            Det är de förslag som De rödgröna gick till val på.
          </note>
          <note>
            Riksdagsledamoten Veronica Palm, som ju är närvarande fortfarande,
            var snabb med att på sin blogg försvara skattehöjningarna med
            att det är häftigt att betala skatt. Det var väl ett försvar för
            de häftiga skattehöjningar som Socialdemokraterna står bakom.
          </note>
          <note>
            Socialdemokraternas försvar för högre skatter verkar alltmer
            fungera som en ideologisk reflex där varje samhällsproblem ska
            lösas med ökade skatter för människor med normala inkomster. Skatterna
            för vanligt folk tycks ju alltid kunna höjas, och det finns alltid
            ett starkt motstånd från Socialdemokraterna att sänka skatterna,
            att lätta på skattebördan.
          </note>
          <note>
            Mot detta står Moderaternas idé om att göra Sverige till ett
            skatteparadis för låg- och medelinkomsttagare. Vi vet att de som
            gynnas av jobbskatteavdraget är breda grupper: offentliganställda,
            kvinnor, unga människor som fått sitt första jobb.
          </note>
          <note>
            Utgångspunkten måste vara att skatteuttaget ska ske på ett sådant
            sätt att det finansierar våra gemensamma åtaganden, öppnar för
            fler jobb och ökar tillväxten i Sverige. Alliansens svar på hur
            tillväxten ska tryggas är att göra det mer lönsamt att jobba och
            att det ska vara möjligt för våra företag att växa och nyanställa.
            Socialdemokraternas svar, oavsett vad frågan är, landar på höjd
            skatt, fortfarande höjda skatter brett och för alla, och allra
            främst för dem som jobbar.
          </note>
          <note>
            Herr talman! Jag tror att vi och väljarna ska vara glada över
            att den politiken så tydligt röstades bort i valet i september
            och att det i stället röstades för en politik för jobb och för
            en politik som gör det fortsatt lönsamt att arbeta.
          </note>
          <note>
            I detta anförande instämde Johnny Munkhammar (M).
          </note>
          <note type="speaker">
            Anf. 115 HANS OLSSON (S) replik:
          </note>
          <note>
            Herr talman! Jag lyssnade på skatteutskottets nya ordförande
            med stort intresse och noterade att han uttryckte sig så här:
            Sverige ska bli ett skatteparadis för låg- och medelinkomsttagare.
          </note>
          <note>
            Om man jämför skattetabellen för 2006 med skattetabellen för
            2010 har en person som tjänar 22 000 i månaden fått en total skattesänkning
            med 17 000. Du och jag, som tjänar 55 000 i månaden, har fått
            en skattesänkning med 37 000 per år. Om nu skatteparadiset Sverige
            för låg- och medelinkomsttagarna ska fortsätta i den riktningen
            känns det för mig som att det går åt fel håll. Då är min fråga:
            Varför har du och jag som tjänar så bra fått 20 000 mer i skattesänkningar?
          </note>
          <note type="speaker">
            Anf. 116 HENRIK VON SYDOW (M) replik:
          </note>
          <note>
            Herr talman! Jag tackar så mycket för frågan och tycker att det
            är viktigt att slå fast att just jobbskatteavdraget mycket tydligt
            har en social dimension. Det finns en stark social dimension i
            skattepolitiken som drivs av alliansregeringen. Det är en skattepolitik
            som riktar sig främst till låg- och medelinkomsttagare. Av det
            reformutrymme på 70 miljarder som jobbskatteavdraget har kostat
            har över 50 av dem gått till just låg- och medelinkomsttagare.
            Och detta är den fortsatt tydliga prioriteringen, det viktigaste.
          </note>
          <note>
            Sveriges största strukturella problem är just att det fortfarande
            lönar sig för klent att arbeta. Vi måste göra det fortsatt mer
            lönsamt att arbeta, och då är just jobbskatteavdraget och skattesänkningar
            som främst riktar sig till låg- och medelinkomsttagare vägen framåt.
          </note>
          <note type="speaker">
            Anf. 117 HANS OLSSON (S) replik:
          </note>
          <note>
            Herr talman! Faktum kvarstår. Vi högavlönade har fått 20 000
            mer i skattesänkningar än låginkomsttagarna. Du säger en sak,
            Henrik von Sydow, men i praktiken gör du något annat.
          </note>
          <note>
            Henrik von Sydow nämnde förmögenhetsskatten. Den har varit avskaffad
            sedan 2007. Den avskaffades för att ett kapital om ca 500 miljarder
            skulle komma till Sverige i form av investeringar. Var är dessa
            pengar?
          </note>
          <note type="speaker">
            Anf. 118 HENRIK VON SYDOW (M) replik:
          </note>
          <note>
            Herr talman! Socialdemokraterna vill ge sken av att stå för en
            politik som fungerar mer rättvist och inkomstfördelande. Det är
            dock svårt att hitta dessa förslag i den socialdemokratiska skattepolitiken.
            Tvärtom slår de skattehöjningar som Socialdemokraterna lägger
            fram mot unga människor, låginkomsttagare, kvinnor och anställda
            i offentlig sektor. Här har vi skiljelinjen.
          </note>
          <note>
            Det är svårt att påstå att Socialdemokraterna skulle stå för
            en starkare social dimension när deras skattehöjningar slår just
            mot låg- och medelinkomsttagare.
          </note>
          <note type="speaker">
            Anf. 119 PETER PERSSON (S) replik:
          </note>
          <note>
            Herr talman! Jag tackar Henrik von Sydow för denna lovsång till
            skattesänkningarna. Det föranleder tre frågor från mig. Har vi
            fått färre arbetslösa i landet sedan jobbskatteavdragen infördes?
            Ökar alltid friheten när skatterna sänks? Ser du någon gräns nedåt
            för skatternas andel av det samlade produktionsresultatet, Henrik
            von Sydow?
          </note>
          <note type="speaker">
            Anf. 120 HENRIK VON SYDOW (M) replik:
          </note>
          <note>
            Herr talman! Tittar vi på konsekvenserna av den förda politiken
            ser vi hur Sverige av tre anledningar nästan är starkare efter
            finanskrisen än vi var när vi gick in i finanskrisen. För det
            första är det fler människor som arbetar nu än 2006; det finns
            ungefär 100 000 fler jobb. För det andra har alla som jobbar mer
            kvar i plånboken. För det tredje, vilket är viktigt att lyfta
            fram i sammanhanget, har vi betalat av på vår statsskuld och minskat
            denna. I de tre konsekvenserna av den förda politiken ligger mycket
            av svaret på dina frågor, Peter Persson.
          </note>
          <note>
            Vi ska hantera detta i god ordning. Sverige har höga välfärdsambitioner,
            och det ska vi fortsätta att ha. Det är helt centralt för oss
            att ha ordning på statens finanser. Det är viktigt att skattesänkningar
            med inriktning mot låg- och medelinkomsttagare genomförs när ekonomin
            så tilllåter.
          </note>
          <note>
            Det tror jag är svaret på dina tre frågor, Peter Persson.
          </note>
          <note type="speaker">
            Anf. 121 PETER PERSSON (S) replik:
          </note>
          <note>
            Herr talman! Jag konstaterar att Moderaternas skattepolitiska
            talesman inte ser någon gräns nedåt för skattetrycket. Det är
            intressant och illavarslande. Det är dessutom statistisk förfalskning
            att tala om att arbetslösheten har minskat. Den har ökat. Åk ut
            och se dig om i landet, Henrik von Sydow! Bara en blind man kan
            undgå att se att friheten ökar för många människor när vi gemensamt
            finansierar och fördelar.
          </note>
          <note type="speaker">
            Anf. 122 HENRIK VON SYDOW (M) replik:
          </note>
          <note>
            Herr talman! Väljarna valde tydligt vilka de tyckte hade den
            bästa kontakten med verkligheten och vilka som såg hur Sverige
            utvecklas och förändras. Det är bra drag på den svenska arbetsmarknaden
            och jobben växer till. Det är 100 000 fler som har jobb nu än
            2006. Det är ett mycket gott betyg på den förda politiken i allmänhet
            och på skattepolitiken. Institut efter institut, utvärdering efter
            utvärdering slår fast att det mest effektiva sättet att öka antalet
            jobb är ett jobbskatteavdrag som riktar sig till låg- och medelinkomsttagare.
          </note>
          <note type="speaker">
            Anf. 123 ANNIKA LILLEMETS (MP):
          </note>
          <note>
            Herr talman! Ska vi klara att minska klimatpåverkan så mycket
            som krävs enligt forskarna, rädda biologisk mångfald och försörjning
            och därtill bygga ett samhälle snarare än ett särhälle behöver
            vi ändra mål och prioriteringar och dela mer rättvist på arbete,
            pengar och makt. Då kan vi inte prioritera vinster i Lundin Petroleum
            och BP högre än miljö, fred och människors hälsa och lycka. Då
            kan vi inte sänka skatten för dem som redan har det gott ställt
            och sälja ut våra gemensamt ägda tillgångar.
          </note>
          <note>
            40 timmars arbetsvecka för vissa och noll timmars för andra är
            ingen naturlag. Däremot sätter naturen gränser. En ekonomisk tillväxt
            som bygger på större resursuttag än vad ekosystemen förmår återskapa
            är en oekonomisk tillväxt.
          </note>
          <note>
            Fattigdom, miljöförstöring och maktlöshet kan hejdas. Det är
            inte resurser som saknas utan politisk vilja. Riksdagen har ett
            stort ansvar att ta itu med utmaningen att utveckla en mer demokratisk
            ekonomi inom naturens ramar. Vi måste fråga oss: Vad gör vi nu
            och hur? Det är stora livsviktiga frågor som kräver stort arbete
            att besvara. Det finns dock många goda exempel och idéer att inspireras
            av. Jag vill tala om några.
          </note>
          <note>
            Vi måste dela på makten. BP:s och Vattenfalls framfart har visat
            vad som kan hända när kortsiktig vinstmaximering går före allt
            annat. Alla som påverkas av såväl privata som offentliga storkoncerners
            verksamhet bör få reellt inflytande över dem. Även våra barns
            och barnbarns intressen måste tas till vara. Sådana lösningar
            i form av nya företagsformer finns redan i exempelvis USA.
          </note>
          <note>
            I Frankrike har en regeringskommission under ledning av ekonomipristagaren
            Joseph Stiglitz tagit fram förslag på bredare välfärdsmått än
            bnp för att bland annat mäta miljöpåverkan och livskvalitet. Myndigheter
            och kommissioner i Storbritannien, Österrike och Finland har publicerat
            rapporter om hur en i alla avseenden hållbar makroekonomi skulle
            kunna utformas.
          </note>
          <note>
            Sambandet mellan konsumtion, arbetstid och klimat är en nyckelfråga.
            En ekonomi byggd på ständigt ökad tillväxt som kräver ständigt
            ökat lönearbete och ständigt ökad konsumtion när vi redan förbrukar
            för mycket naturresurser är ohållbar. Ekonomisk utveckling måste
            av miljöskäl innebära mer fri tid snarare än ökad materiell konsumtion
            i redan rika länder. Det har såväl EU-parlamentets miljöutskott
            som FN:s miljöorgan Unep klart uttalat.
          </note>
          <note>
            Vi måste dela på jobben. En klokt utformad arbetstidsförkortning
            skulle förutom minskad miljöbelastning kunna ge såväl fler jobb
            som ökad livskvalitet. I Frankrike sänktes normalarbetstiden vid
            sekelskiftet från 39 till 35 timmar i veckan. Arbetslösheten sjönk
            med 3 procent i samband med 35-timmarsreformens införande, och
            70 procent av löntagarna anser att den har gett bättre livskvalitet.
          </note>
          <note>
            Om hälften av produktivitetsökningarna i Sverige sedan 1980 tagits
            ut i kortare arbetstid hade vi nu haft 32-timmarsvecka. En jämnare
            arbetsfördelning kan bidra till minskade ekonomiska klyftor när
            fler får jobb, vilket är bra för alla.
          </note>
          <note>
            När man har jämfört 21 rika länder visar det sig att en lång
            rad sociala och medicinska problem drabbar både fattiga och rika
            i mer ojämlika länder. Stress och miljöskadlig konsumtionshets
            ökar ju mer ojämlikt ett samhälle är.
          </note>
          <note>
            Det är fantasilöst att klamra sig fast vid föreställningen att
            det krävs ständigt mer lönearbete och konsumtion att beskatta
            för att finansiera samhällsservice som utbildning och sjukvård.
            I stället bör vi överväga att utveckla andra hållbara former för
            finansiering. Det kan till exempel vara mer av inkomstbringande
            kommunalt företagande som i många amerikanska kommuner, skatt
            på finansiella transaktioner, skatt på energi- och miljöpåverkan
            och att de som utnyttjar gemensamma tillgångar betalar för sig.
          </note>
          <note>
            Man kan dela på pengarna. Ett intressant förslag att inspireras
            av är en motion till den amerikanska senaten av den demokratiska
            senatorn Maria Cantwell och den republikanska senatorn Susan Collins.
            De föreslår att utsläppsrätter för koldioxid auktioneras ut till
            företag. 25 procent av intäkterna ska användas till klimatinvesteringar
            och gröna jobb, och 75 procent ska delas ut till alla som bor
            i USA. Ett sådant system skulle såväl kunna reducera utsläppen
            av koldioxid som omfördela så att de ekonomiska klyftorna minskade.
            Därmed skulle de flesta människors makt över sina liv öka. En
            sann vinna-vinna-lösning.
          </note>
          <note>
            Detta var i all korthet några exempel på hur vi i riksdagen skulle
            kunna välja att arbeta vidare för en hållbar ekonomi. Det är hög
            tid om vi ska kunna hejda klimatförändringar och skapa ett bättre
            och mer rättvist socialt hållbart samhälle. Både människor och
            miljö har allt att vinna på en mer rättvis fördelning av arbete,
            pengar och makt.
          </note>
          <note type="speaker">
            Anf. 124 ANDREAS NORLÉN (M) replik:
          </note>
          <note>
            Herr talman! Jag vill börja med att hälsa Annika Lillemets välkommen
            till Östgötabänken. Som fellow östgöte tycker jag att det är trevligt
            att ha fått en ny bänkkamrat.
          </note>
          <note>
            Efter de välkomnande orden vill jag vara lite tråkig: Vem ska
            betala? Annika Lillemets talar sig varm för arbetstidsförkortning.
            Det finns beräkningar som visar att även ganska måttliga arbetstidsförkortningar
            kostar tiotals eller hundratals miljarder. Ett förslag som drevs
            av De rödgröna i valrörelsen en av Miljöpartiets hjärtefrågor,
            har jag förstått är kilometerskatt på tung trafik. En kilometerskatt
            skulle kosta näringslivet mellan 4 och 6 miljarder kronor och
            ofelbart försämra konkurrenskraft och lönsamhet och därmed driva
            jobb ur Sverige.
          </note>
          <note>
            Det är jättefint att ha stora visioner, men vi måste bedriva
            politik här och nu. Vad tänker Annika Lillemets göra för att det
            ska bli bättre för företag att finnas i Sverige?
          </note>
          <note type="speaker">
            Anf. 125 ANNIKA LILLEMETS (MP) replik:
          </note>
          <note>
            Herr talman! Tack, Andreas! Det är roligt att sitta på Östgötabänken.
          </note>
          <note>
            Du ställde två stora frågor. Den ena gällde hur vi ska finansiera
            sänkt arbetstid. I korthet kan jag säga att man i Frankrike tog
            ut produktivitetsökningar, man begärde inte lika hög lön och en
            något större del av vinsterna gick till lön i stället för till
            utdelningar i företagen. I allt väsentligt finansieras det med
            att man slipper kostnader för arbetslöshet. Företagen hölls skadeslösa
            genom en sänkning av arbetsgivaravgiften om man anställde för
            att täcka upp för den förlorade tiden.
          </note>
          <note>
            Som jag sade måste vi tillsammans arbeta med exakt hur vi ska
            göra.
          </note>
          <note>
            Det talades också om kilometerskatt. Det är väl självklart att
            förorenaren ska betala. Varför ska man inte betala för att släppa
            ut koldioxid när det ställer till med stora skador? Det fungerar
            i andra länder i Europa, till exempel Tyskland och Schweiz.
          </note>
          <note type="speaker">
            Anf. 126 ANDREAS NORLÉN (M) replik:
          </note>
          <note>
            Herr talman! Jag är övertygad om att vi i Sverige behöver jobba
            mer, inte mindre, i framtiden. Vi har en åldrande befolkning.
            För att kunna klara välfärd och omsorg framöver måste vi ha ökad
            sysselsättning. Fler måste jobba och fler måste bidra till vårt
            gemensamma välstånd. Det går på tvärs mot en arbetstidsförkortning
            som innebär att man ska jobba mindre. Jag tror att det är helt
            fel väg för framtiden.
          </note>
          <note>
            Kilometerskatten slår ju mot alla tunga transporter, oavsett
            om man kör på miljöbränslen eller koldioxidalstrande bränslen.
            Det är inte någon särskilt miljövänlig åtgärd.
          </note>
          <note type="speaker">
            Anf. 127 ANNIKA LILLEMETS (MP) replik:
          </note>
          <note>
            Herr talman! Vi kommer att ha mycket att diskutera under de kommande
            fyra åren. Ju mer arbete desto bättre är inte sant. Vi kan inte
            arbeta mer än vad jorden tål. Det är ni, Andreas Norlén, som kräver
            den ständigt ökande tillväxten och den ständigt ökande konsumtionen,
            när vi redan konsumerar så mycket att vi skulle behöva fler jordklot.
            Ni är svaret skyldiga på hur det ska fungera i framtiden.
          </note>
          <note>
            En jämnare arbetsfördelning är bra för alla, både för dem som
            arbetar för mycket och för dem som arbetar för lite.
          </note>
          <note type="speaker">
            Anf. 128 EDWARD RIEDL (M) replik:
          </note>
          <note>
            Herr talman! När Annika pratar om arbetstidsförkortning låter
            det fint i retoriken, men det är en del vi måste komma ihåg. Sverigedemokraterna
            pratar om arbetsmarknaden som statisk. Deras lösning är att vi
            inte ska ha så stor invandring. När Annika och Miljöpartiet pratar
            handlar det snarare om att antalet jobb återigen är statiskt,
            och att befolkningen ska dela på timmarna.
          </note>
          <note>
            Min fråga till Annika är: Tror du att antalet jobb på arbetsmarknaden
            är statiskt och begränsat och att det här är enda lösningen?
          </note>
          <note type="speaker">
            Anf. 129 ANNIKA LILLEMETS (MP) replik:
          </note>
          <note>
            Herr talman! Jag tror absolut inte att antalet jobb är statiskt.
            Det kan behövas fler som arbetar inom vissa branscher och färre
            inom andra. Det är inget problem att vi har en så effektiv produktion
            att allt färre kan producera alltmer. Då får vi en strukturarbetslöshet.
            Det behövs helt enkelt inte längre lika många för att producera
            det vi behöver. Det är inte ett problem. Det är något vi ska vara
            glada över och dela frukterna av mer rättvist.
          </note>
          <note>
            När det gäller finansieringen av välfärden måste vi se på andra
            lösningar än bara skatt på arbete och konsumtion. Det finns, som
            jag sade, många intressanta uppslag. Det är något som vi behöver
            jobba med tillsammans.
          </note>
          <note type="speaker">
            Anf. 130 EDWARD RIEDL (M) replik:
          </note>
          <note>
            Herr talman! Konsumtion kan ju i viss del av retoriken låta som
            något negativt. Men kom ihåg att konsumtion också är sjukvård
            och satsningar på skolan. Mycket av den ökade tillväxt som har
            skett i vårt land och som fortsatt kommer att ske med den regering
            som medborgarna valt har skett tack vare ökad konsumtion.
          </note>
          <note>
            Jag skulle önska att man ägnade mer tid åt att prata om hur ekonomin
            ska växa och inte hur vi ska fördela en statisk kaka.
          </note>
          <note type="speaker">
            Anf. 131 ANNIKA LILLEMETS (MP) replik:
          </note>
          <note>
            Herr talman! En ekonomisk tillväxt som bygger på större resursuttag
            än vad ekosystemen förmår återskapa är en oekonomisk tillväxt.
            Vi sågar av den gren vi sitter på. Det måste ni kunna bemöta,
            ni som säger att ökad tillväxt är bra oavsett innehåll.
          </note>
          <note>
            Det är bra att Edward lyfter fram offentlig konsumtion. Det är
            viktiga arbeten. Där behöver vi fler människor som jobbar. Då
            krävs det en omfördelning mellan privat konsumtion och offentlig
            konsumtion. Det ser jag fram emot att diskutera de närmaste fyra
            åren.
          </note>
          <note type="speaker">
            Anf. 132 GUNNAR ANDRÉN (FP):
          </note>
          <note>
            Herr talman! Jag vill börja med att önska herr talmannen välkommen.
            Jag har uppfattat att det här är herr talmannens första ordinarie
            sammanträde.
          </note>
          <note>
            Jag har noterat att i den här debatten är ingen företrädare för
            det nya partiet i riksdagen Sverigedemokraterna anmäld. Det är
            en smula anmärkningsvärt.
          </note>
          <note>
            Eftersom jag är den i kammaren som har suttit längst i skatteutskottet
            vill jag hälsa Henrik von Sydow välkommen som ordförande. Jag
            hälsar också Veronica Palm välkommen till utskottet. Ulf Berg
            och Hans Olsson sitter kvar sedan tidigare. Jacob Johnson, Christina
            Oskarsson och Peter Persson är också nya i skatteutskottet. Ni
            är varmt välkomna.
          </note>
          <note>
            Herr talman! Det finns, som bekant, bara två saker som är säkra
            den ena är döden, den andra är skatterna. Därför är det viktigt
            hur vi hanterar skatterna i Sverige. En vanlig familj med hyfsad
            inkomst har tre stora utgifter, nämligen bostaden, maten och den
            som är störst för de allra flesta skatterna. Det blir lite över
            till bil och semestrar.
          </note>
          <note>
            Det är viktigt hur vi utformar skattepolitiken. Skattepolitiken
            ska vara solidarisk och den ska vara rättvis. Vi kan ha olika
            meningar om vad det innebär. Den måste också vara utformad så
            att olika delar av landet kan leva. Jag sitter nu i Skatteutjämningskommittén
            och vet vilken betydelse det har.
          </note>
          <note>
            Vi måste samtidigt se på det totala skattetrycket i landet. Jag
            har suttit i skatteutskottet i nio år, och om det är något som
            har varit bra under de senaste åren är det att många människor
            har fått sänkt skatt. Det är oerhört värdefullt. Jag hoppas på
            en omprövning under den här mandatperioden särskilt från Socialdemokraterna
            när det gäller jobbskatteavdraget. Under den förra mandatperioden
            fanns det en majoritet för detta med 178 personer, men 171 var
            emot. Det var, såvitt jag kunde se, de enda i landet som var emot
            jobbskatteavdraget.
          </note>
          <note>
            Det är viktigt för att man ska veta att det lönar sig att arbeta.
            Därför var detta en viktig reform.
          </note>
          <note>
            Om man går tillbaka några år i tiden ser man att det finns en
            annan reform som har varit viktig. Den är inte bara ekonomisk,
            även om man kan beskriva den så. Den handlar om att man fick stopp
            för höjningarna när det gäller bostadsbeskattningen. Det var förödande
            för många människor att de inte visste om de skulle ha råd att
            bo kvar. På den punkten måste vi nu se till, och jag hoppas på
            stora förändringar på den punkten också, att i och med att vi
            har lagt denna sak bakom oss har vi fått ordning på bostadsbeskattningen.
            Den har lyfts ur kapitalbeskattningen. Det är det tekniska som
            har skett. Men vi får se till att den inte kommer tillbaka i detta
            skick.
          </note>
          <note>
            Jag tror att det är bra för många kommunalmän ute i landet att
            det nu kommer att löna sig att bygga både hyreslägenheter och
            bostadsrätter. Man kommer att få reveny av att man gör detta i
            stället för att staten tar allt.
          </note>
          <note>
            Men den viktigaste reformen på detta område när det gäller bostadsbeskattningen
            är att väldigt många människor som tidigare var oroliga över att
            de inte skulle ha råd att bo kvar inte längre hyser någon sådan
            oro. Därför var det bra att denna fråga kunde avgöras.
          </note>
          <note>
            Herr talman! Det är häftigt, som Mona Sahlin har sagt, att betala
            skatt. Men det finns en förutsättning för det, och det är att
            man ska veta att skattepengarna går till någonting bra och viktigt.
            Om man har känslan att skattepengar slösas bort, då tror jag inte
            att någon tycker att det är häftigt att betala skatt.
          </note>
          <note>
            Olof Palme sade en gång: Vem vill betala skatt till Riksheraldikerarkivets
            expenseranslag? Det kan man verkligen fråga sig. Är det någonting
            som vi skulle betala en enda krona till? Nu vet jag inte om den
            utgiftsposten finns kvar längre.
          </note>
          <note>
            Många människor upplever att det är viktigt och riktigt att betala
            skatt om den går till någonting bra. Det tror jag är viktigt när
            vi diskuterar olika sorters skatter.
          </note>
          <note>
            En sak som är otroligt viktig i detta sammanhang är att vi har
            ett skatteverk som åtnjuter stort förtroende när det gäller service
            och hög legitimitet i den bemärkelsen att man verkligen ser till
            att det är de skatter som ska tas in som också tas in. Vi har
            ett bra skatteverk, särskilt vid en internationell jämförelse.
          </note>
          <note>
            Herr talman! Samtidigt ska vi inte glömma bort att det är många
            människor som känner sig i underläge gentemot Skatteverket. När
            det kommer till tvister ställer Skatteverket upp med en otrolig
            mängd expertis, och den enskilde skattebetalaren kan ofta känna
            sig klämd.
          </note>
          <note>
            Det skatteutskott som jag satt i tidigare var i USA. Där hade
            man en mer konsumentinriktad avdelning inom sitt skatteverk som
            kunde driva just enskilda människors frågor för att det skulle
            bli mer jämvikt mellan vilka resurser man hade.
          </note>
          <note>
            Jag ser fram emot intressanta debatter i skatteutskottet och
            i denna kammare under mandatperioden på just detta område. Jag
            hoppas att vi ska få en ännu mer rättvis beskattning efter denna
            fyraåriga mandatperiod.
          </note>
          <note type="speaker">
            Anf. 133 PETER PERSSON (S) replik:
          </note>
          <note>
            Herr talman! För mig som ny i utskottet är det intressant att
            höra en äldre ledamots exposé över området.
          </note>
          <note>
            Min första fråga till dig, Gunnar Andrén, är: Vet du hur många
            i Jönköpings län som faktiskt fick höjd fastighetsskatt i och
            med den reform som ni genomförde?
          </note>
          <note>
            Min andra fråga är: Är du beredd att medverka till ökade resurser
            för att bekämpa det skattefusk som beräknas uppgå till 133 miljarder?
            Det är gigantiska summor som kunde stärka välfärd och utveckla
            vårt land.
          </note>
          <note>
            Det är mina två frågor till en erfaren ledamot.
          </note>
          <note type="speaker">
            Anf. 134 GUNNAR ANDRÉN (FP) replik:
          </note>
          <note>
            Herr talman! Min erfarenhet när det gäller skatter och så vidare
            är naturligtvis ganska ringa jämfört med den oerhört stora erfarenhet
            från landstinget och kommunen som Peter Persson från Jönköping
            representerar.
          </note>
          <note>
            Men jag skulle ändå vilja säga att jag inte gillar den andra
            frågan. Jag gillar inte att man ifrågasätter att Skatteverket
            drar in rätt skatter och så vidare och vad man använder för metoder.
            Jag kan tala om för Peter Persson att vi har haft många debatter
            i denna fråga, och jag menar att det finns en överensstämmelse
            mellan alla partier i frågan. När det gäller bekämpning av skattefusk
            finns det ingen skillnad. Därför vill jag inte ha någon annan
            synpunkt i fråga om detta.
          </note>
          <note>
            När det gäller fastighetsbeskattningen finns det säkert inte
            så många som fick höjd fastighetsskatt. Men, Peter Persson, vi
            sänkte skatten för alla hyreslägenheter, och det gjorde inte ni.
            Jag säger inte att det var en stor och heroisk sak. Men det var
            många som fick sänkt fastighetsskatt i Jönköping. Det tycker jag
            var bra. Hade man fortsatt med er politik hade många fortsatt
            fått mycket höga fastighetsskatter i Jönköpings län. Det tycker
            jag inte hade varit bra.
          </note>
          <note type="speaker">
            Anf. 135 PETER PERSSON (S) replik:
          </note>
          <note>
            Herr talman! Jag gläds åt Andréns uppfattning när det gäller
            skattefusk. Han kommer i höst att få chans att rösta på ett socialdemokratiskt
            förslag om mer resurser till Skatteverket för att åstadkomma ett
            effektivt arbete.
          </note>
          <note>
            Dessutom var det så att 90 procent i Jönköpings län fick höjd
            fastighetsskatt medan löftet var det motsatta.
          </note>
          <note type="speaker">
            Anf. 136 GUNNAR ANDRÉN (FP) replik:
          </note>
          <note>
            Herr talman! Det är en absolut felaktig beskrivning av detta.
            Om man hade fortsatt med den skattepolitik som ni förde, med nya
            taxeringshöjningar och så vidare, hade ännu fler fått höjd fastighetsskatt.
            Det skulle ha handlat om kanske 99 procent.
          </note>
          <note>
            Men det viktiga, Peter Persson, är någonting annat. Det är att
            vi satte stopp för denna beskattning av boendet, detta totala
            uttag.
          </note>
          <note>
            Det är klart att om ni vill fortsätta att driva detta är ni välkomna
            under fyra år till. Men jag vill varna er för det, för det är
            inte en politik som står i samklang med vad svenska folket vill
            ha. Svenska folket vill bo tryggt utan oro.
          </note>
          <note type="speaker">
            Anf. 137 PER-INGVAR JOHNSSON (C):
          </note>
          <note>
            Herr talman! För Centerpartiet är det viktigt att skatterna är
            så utformade att det är gynnsamt att vara företagare, att företagen
            bidrar till att skapa fler jobb och att skatterna upplevs som
            rättvisa. Människor och företag måste ges goda möjligheter att
            växa och förverkliga sina idéer.
          </note>
          <note>
            Vi behöver resurser till vår gemensamma sektor i stat, kommuner
            och landsting. Jobb och företagande skapar dessa resurser men
            sätter också gränser för hur vår välfärd kan utvecklas.
          </note>
          <note>
            Skatterna är en viktig del i den ekonomiska politiken. Det är
            betydelsefullt på vilket sätt vi tar ut skatterna. Vi påverkar
            hur mycket folk vill jobba. Vi påverkar hur mycket folk vill och
            kan konsumera. Vi främjar eller skadar företagandet. Vi påverkar
            också om företagandet ur skattesynpunkt är seriöst eller oseriöst.
          </note>
          <note>
            Det är dyrt när vi som konsumenter vill ha hjälp med tjänster.
            ROT- och RUT-avdragen löser en del av dessa problem. Men vi behöver
            gå vidare för att fler tjänster ska kunna gå från den svarta till
            den vita sektorn när det gäller skatten. Restauranger och frisörsalonger
            är några områden där vi behöver gå vidare. Sänkt mervärdesskatt
            på deras tjänster, från 25 till 12 procent, är ett sätt där vi
            i Centerpartiet både vill stärka företagandet och göra tjänsterna
            billigare för konsumenterna. En lunch på en restaurang skulle
            bli ca 10 kronor billigare. En sådan sänkning gör att det blir
            lättare att vara en seriös företagare. Konkurrensen från de oseriösa
            företagen blir mindre om momsen sänks.
          </note>
          <note>
            Skatten är också en betydelsefull del i företagens beslutsfattande
            när det gäller forskning och utveckling, investeringar, anställningar
            och lokalisering av verksamhet i Sverige eller i ett annat land.
          </note>
          <note>
            Ska vi i Sverige ha en internationellt sett hög levnadsstandard
            måste vi vara framstående inom forskning och produktutveckling.
            Våra skolor, universitet och högskolor måste skapa en bra grund
            för detta, och företagens forskning behöver skattemässigt vara
            gynnad. Våra produkter och tjänster behöver ha ett stort kunskapsinnehåll
            och/eller ett nyhetsvärde.
          </note>
          <note>
            Ursprung, design och skicklig marknadsföring skapar också möjligheter
            för företagen både i Sverige och utomlands.
          </note>
          <note>
            Vi behöver utveckla den beslutade innovationsstrategin. Den måste
            tydligare omfatta även tjänstesektorn. Bland annat vårdsektorn
            behöver vara med.
          </note>
          <note>
            Vi behöver ha kommuner och regioner som välkomnar företag och
            deras investeringar. Det gläder mig mycket när jag ser att många
            centerledda kommuner av företagarna uppfattas som de som har det
            bästa företagsklimatet.
          </note>
          <note>
            Vi behöver fler jobb i Sverige alldeles särskilt för ungdomar.
            Halveringen av arbetsgivaravgiften för ungdomar upp till 26 år
            gör det fördelaktigare att ha ungdomar anställda. Men vi behöver
            gå vidare så att reglerna på arbetsmarknaden inte slår mot ungdomar
            på det sätt som de gör nu. Ungdomar vill ha jobb, och de flesta
            tycker att jobbet är viktigare än en hög ingångslön.
          </note>
          <note>
            Vi behöver i Sverige vara konkurrenskraftiga mot andra länder.
            Skatterna är en viktig del i detta. Det handlar både om skatterna
            och avgifterna för dem som är anställda och för dem som är företagare.
            Centerpartiet vill, parallellt med sänkt skatt för pensionärer,
            ha ett femte steg med jobbskatteavdrag för låg- och medelinkomsttagare
            när ekonomin ger det utrymmet.
          </note>
          <note>
            Egenföretagarna upplever naturligtvis skatterna som höga när
            de betalar mer i skatt och avgifter än det som är deras överskott
            i näringsverksamheten. Vi i Centerpartiet uppfattar att vårt uppdrag
            från väljarna är att fortsätta att driva på för att ge ännu bättre
            möjligheter för företag som skapar sysselsättning och för anställda
            som vill bidra till sin egen och till vår gemensamma välfärd.
          </note>
          <note type="speaker">
            Anf. 138 JONAS SJÖSTEDT (V):
          </note>
          <note>
            Herr talman! Den europeiska unionens valutaunion befinner sig
            i djup kris, och det är en kris som omfattar flera av euroländerna.
            Denna kris har flera orsaker. En är självklart den globala finanskrisen
            med dess efterverkningar. I några fall handlar det dessutom om
            illa skötta statsfinanser och dåligt fungerande skattesystem.
            En annan bidragande orsak till krisen är EU:s valutaunion, euron,
            i sig.
          </note>
          <note>
            Krisen blir djupare när länder med helt olika ekonomiska förutsättningar
            påtvingas samma valutapolitik. När ekonomin gick bra kunde länder
            som behövde kyla ned en överhettad ekonomi och som behövde bekämpa
            orimlig spekulation i fastigheter med högre ränta inte göra det.
            Nu när krisen är djup behöver de länder som har drabbats hårdast
            en annan växelkurs och låga räntor. EU:s valutaunion har skadat
            ekonomier i såväl hög- som lågkonjunktur.
          </note>
          <note>
            De banker som nyss räddades av skattebetalarna tjänar nu stora
            pengar på att spekulera när euroländer i kris behöver låna. Den
            valutaunion som skulle skydda mot spekulanter har visat sig ge
            spekulanterna nya verktyg. Risken är nu uppenbar att eurokrisen
            övergår i katastrof om exempelvis Grekland tvingas ställa in sina
            betalningar.
          </note>
          <note>
            Det är dags att även den europeiska unionens politiker vågar
            ställa sig de frågor som många ekonomer ställer i dag. Kan EU:s
            valutaunion överleva som den ser ut? Vore det inte klokare om
            länder ges en möjlighet att lämna en valutaunion med så uppenbara
            brister?
          </note>
          <note>
            Sverige har klarat sig jämförelsevis bra just för att vi står
            fria från euron. Vi har haft lägre räntor och en växelkurs som
            har gynnat vår exportindustri. Vi har räddat tiotusentals svenska
            arbetstillfällen. Nu när svensk ekonomi växer stärks den svenska
            kronan.
          </note>
          <note>
            Anders Borg och regeringen borde tacka svenska folket för att
            de, tvärtemot vad han och andra moderater ansåg, var kloka nog
            att rösta nej till EU:s valutaunion i folkomröstningen 2003. Nejet
            till euron och De rödgrönas tidigare sanering av statsskulden
            är grunden för dagens ekonomiska utveckling i Sverige. Dess värre
            använde inte regeringen dessa goda förutsättningar till att bekämpa
            arbetslösheten och stärka välfärden.
          </note>
          <note>
            I stället för att hålla fast vid Sveriges frihet från euron gör
            regeringen nu allt för att binda oss hårdare till den misslyckade
            valutaunionen. Om euron ska överleva krävs mer av ekonomisk centralstyrning
            i den europeiska unionen. Europeiska rådet, som möttes i förra
            veckan, anser att EU ska granska medlemsländernas statsbudgetar
            och lägga sig i lönebildning och pensionssystem. Länder som har
            underskott ska straffas med miljardböter.
          </note>
          <note>
            Det handlar om länder som Grekland, Portugal och Irland, som
            redan går igenom ett stålbad av nedskärningar och massarbetslöshet.
            Dessutom får ett land som Irland betala hundratals miljarder kronor
            för att rädda de banker som har spekulerat hejdlöst och oansvarigt.
            Om irländarna inte skär ned sin egen välfärd tillräckligt hårt
            för att finansiera detta ska de dessutom straffas med miljardböter
            från den europeiska unionen.
          </note>
          <note>
            Om detta verkar EU:s makthavare vara överens. Det finns också
            en logik i att euron kanske inte överlever utan mer centralstyrning,
            men samtidigt vill vår regering att EU:s makt över den ekonomiska
            politiken ska stärkas även i icke-euroländer som Sverige. EU ska
            kunna lägga sig i vår finanspolitik. Det är den del av politiken
            som är ett avgörande verktyg för att styra ekonomisk politik och
            kunna skapa arbete och välfärd.
          </note>
          <note>
            Även vi ska kunna bötfällas med miljardböter, enligt den svenska
            regeringen. Det var just detta väljarna avvisade i folkomröstningen
            2003. Vi röstade nej till en gemensam valuta som skulle ge EU
            makten att styra över vår ekonomiska politik. Nu sviker regeringen
            resultatet av folkomröstningen genom att ge oss euroreglerna i
            efterhand.
          </note>
          <note>
            Vänsterpartiet kräver i stället att Sverige ska undantas från
            EU:s centralstyrda ekonomiska politik och möjligheten att bötfälla
            länder som inte skär ned. Vi behöver inga förmyndare för den europeiska
            unionen för att bedriva en ansvarsfull ekonomisk politik. Det
            har Sverige redan bevisat. Vi behöver inte binda oss vid en misslyckad
            valutaunion. Det är dags att regeringen visar respekt för resultatet
            av den folkomröstning som hölls 2003.
          </note>
          <note>
            När den europeiska unionen nu ska ändra sitt fördrag för att
            öka centralstyret över den ekonomiska politiken bör Sverige i
            stället begära ett undantag från euron i EU-fördraget. Undantaget
            ska dessutom omfatta det nya centralstyret av den ekonomiska politiken
            i EU. Ett sådant undantag har redan Storbritannien.
          </note>
          <note>
            Sverige bör i samband med den kommande fördragsändringen i EU
            dessutom begära ett bindande undantag för arbetsrätten. Det behövs
            ett socialt protokoll i EU-fördraget som garanterar löntagarnas
            rättigheter när de arbetar i andra EU-länder. Svenska kollektivavtal
            ska gälla alla som arbetar i Sverige, annars diskriminerar vi
            löntagare från andra EU-länder. Till detta bör den kommande regeringskonferensen
            och översynen av EU:s fördrag användas.
          </note>
          <note type="speaker">
            Anf. 139 GUNNAR ANDRÉN (FP) replik:
          </note>
          <note>
            Herr talman! Så talar en sann egoist. Vad ska vi göra för någonting?
            Jo, vi ska exportera vår arbetslöshet till grekerna. Det finns
            ingen solidaritet alls med grekerna. Vi ska begära undantag, vi
            ska bara ha fördelar. Det är den sanna vänsterpartiståndpunkten:
            bara fördelar. Nej, ingen solidaritet med Grekland, men hur ska
            vi göra med Finland om de råkar i svårigheter? Finland har också
            euro, och det har gått ganska bra där. Är det en så misslyckad
            valuta? Man kan över huvud taget inte beskriva detta enbart i
            svart och vitt.
          </note>
          <note>
            Min största kritik mot Jonas Sjöstedt och hans parti är dock
            att de inte ens kan stava till ordet solidaritet. Vi ska vara
            solidariska med grekiska arbetare och så vidare som har råkat
            illa ut. Det ska vi ta ansvar för.
          </note>
          <note>
            Jag vill fråga Jonas Sjöstedt en sak. Hur hade Greklands arbetare
            klarat sig om de inte hade varit med i euron utan bara haft sin
            gamla drachma?
          </note>
          <note type="speaker">
            Anf. 140 JONAS SJÖSTEDT (V) replik:
          </note>
          <note>
            Herr talman! Att kliva ombord på Titanic är inget uttryck för
            solidaritet; det är ett uttryck för dumhet, skulle jag vilja säga.
          </note>
          <note>
            När det gäller Grekland är det så att EU i dag påtvingar Grekland
            monstruösa neddragningar och försämringar för de grekiska arbetarna.
            Det är det som är resultatet av europolitiken. Det som sker i
            dag genom överföringarna, både via Centralbanken och via de stödpaket
            som skapas, är att skattebetalarna övertar risken från de privata
            banker som drar i väg med vinsterna. Det är som jag ser det inte
            en bra omfördelningspolitik.
          </note>
          <note>
            Nu stärks den svenska kronan i och med att euron är i så djup
            kris. Det Gunnar Andrén talar om är alltså egentligen det motsatta,
            nämligen att konkurrenskraften ökar för Grekland. Det är också
            rimligt, för det speglar olika ekonomiska förutsättningar i olika
            länder. Det är feltänkt att tro att länder som har diametralt
            olika makroekonomiska förutsättningar ska ha samma valutapolitik.
            Det har bevisats i all praktik i den europeiska unionen och dess
            valutaunion.
          </note>
          <note type="speaker">
            Anf. 141 GUNNAR ANDRÉN (FP) replik:
          </note>
          <note>
            Herr talman! Det man måste fråga Jonas Sjöstedt är ändå: Hur
            stort är ett optimalt valutaområde? Är det Sverige, eller är det
            Grekland eller kanske Tyskland, Finland, Lettland eller Litauen?
            Det är svårt att veta. Det finns inget absolut svar på detta.
          </note>
          <note>
            Min stora kritik kvarstår dock. Jonas Sjöstedt ska gå ut och
            säga till sina väljare uppe i Västerbotten: Vi vill inte vara
            solidariska med de greker som nu har det svårt, utan vi ska vara
            riktigt sanna svenska egoister.
          </note>
          <note type="speaker">
            Anf. 142 JONAS SJÖSTEDT (V) replik:
          </note>
          <note>
            Herr talman! Det finns en teoribildning om optimala valutaområden.
            Ju fler länder som går in i EU:s valutaunion med helt olika förutsättningar,
            desto sämre fungerar valutaunionen. Det ser vi nu. Valutaunionen
            är för stor.
          </note>
          <note>
            Om vi skulle gå med skulle vi göra valutaunionen ännu sämre.
            Det blir ingen glad av i slutändan. Det är ett feltänkande att
            tro att man kan förbättra den genom att flera ansluter sig.
          </note>
          <note>
            Dessutom är det bra för Sveriges omvärld om vi har en ekonomi
            som går hyggligt. Det ger en draghjälp när euroområdet är i så
            tung kris. Att vi ansluter oss till krisen är ingen lösning på
            problemet.
          </note>
          <note type="speaker">
            Anf. 143 EDWARD RIEDL (M) replik:
          </note>
          <note>
            Herr talman! Till skillnad från Sveriges väljare, Internationella
            valutafonden med flera menar Jonas Sjöstedt fortfarande att det
            är tack vare att vi inte har euron som vi har klarat oss bra genom
            krisen och inte tack vare alliansregeringen. Det kan vi ha olika
            uppfattningar om, och det tror jag att vi kommer att ha fortsatt.
          </note>
          <note>
            Finland och Storbritannien är två länder som har klarat sig väldigt
            olika. Om vi tittar ut över Europa kan vi konstatera att länder
            inom euroområdet också har klarat sig olika bra. Det är snarast
            så att sambandet är att de länder som har haft regeringar som
            har skött sina ekonomier har klarat sig väl och vice versa. Man
            kan fundera på om det verkligen är eurons fel.
          </note>
          <note>
            Jag har en fråga till Jonas Sjöstedt. Är det eurons fel att vissa
            länders regeringar har misskött sina ekonomier, eller kan det
            vara någonting annat?
          </note>
          <note>
            Herr talman! Låt mig bara påpeka att det är precis den politik
            som Vänsterpartiet står för, överbudspolitik, som gör att man
            inte har ordning och reda på finanserna.
          </note>
          <note type="speaker">
            Anf. 144 JONAS SJÖSTEDT (V) replik:
          </note>
          <note>
            Herr talman! Edward Riedls inlägg är möjligen bra retorik, men
            det är dålig empiri. Mellan 1998 och 2006 när Vänsterpartiet hade
            direkt budgetansvar minskade statsskulden från 70 till 40 procent
            i runda slängar. Under de fyra åren med alliansregeringen minskade
            den med 5 procent till 35 procent. Ni har mycket litet att lära
            oss vad gäller budgetansvar. Det är mitt svar på den frågan.
          </note>
          <note>
            Som jag sade i mitt anförande finns det en rad olika orsaker
            till den ekonomiska krisen. Det är självklart finanskrisen och
            exempelvis misskötta statsfinanser i Grekland där man inte har
            låtit dem som har råd betala skatt. Men problemet är att euron
            förvärrar krisen.
          </note>
          <note>
            Euron låser länder i en ekonomisk politik som inte passar dem.
            Det är som att ha centralvärme i elementen över hela Europa men
            att ha en termostat satt i Frankfurt. Det blir kanske lite för
            kallt i Finland och lite för varmt i Grekland.
          </note>
          <note>
            Skulle Edward Riedls resonemang stämma skulle det inte ha spelat
            någon roll att vi i Sverige haft lägre ränta och en annan växelkurs
            under de senaste åren. Det kan väl ändå inte vara Edward Riedls
            uppfattning?
          </note>
          <note type="speaker">
            Anf. 145 EDWARD RIEDL (M) replik:
          </note>
          <note>
            Herr talman! Jag kan konstatera att Sverige passerar den djupa
            globala ekonomiska krisen som det land i Europa med de mest välskötta
            statsfinanserna. Vi hörde också statsministern tala tidigare i
            dag om hur tillväxttalen är bland de högsta i hela den utvecklade
            världen.
          </note>
          <note>
            Man kan då ställa frågan till Jonas: Varför svarar du inte på
            grundfrågan? Vissa länder har klarat sig väl, andra har klarat
            sig mindre väl. Det handlar om vilken skuldsättningsgrad länderna
            har. Du dribblar och använder själv god retorik, Jonas.
          </note>
          <note type="speaker">
            Anf. 146 JONAS SJÖSTEDT (V) replik:
          </note>
          <note>
            Herr talman! Jämför man exempelvis Grekland och Spanien, två
            av de länder som är mest illa ute, är det uppenbart att Grekland
            har misskötta statsfinanser. Spanien hade relativt goda statsfinanser
            till för ett år sedan. Däremot har man haft en hejdlös spekulationsbubbla
            med först en överhettning i ekonomin och sedan en dramatisk nedgång.
            Man hade helt enkelt behövt en annan valutapolitik än vad exempelvis
            Tyskland har haft.
          </note>
          <note>
            Det är riktigt att Sverige i rena tillväxttal har en god ekonomisk
            utveckling, och det är naturligtvis i grunden bra. Men den är
            väldigt ojämlikt fördelad. Frågan är om Moderaterna vill äventyra
            den genom att avskaffa vår egen valuta.
          </note>
          <note type="speaker">
            Anf. 147 ANDREAS NORLÉN (M) replik:
          </note>
          <note>
            Herr talman! Oavsett euron är det centrala om man har ordning
            på statsfinanserna eller inte. Det är den centrala skillnaden
            mellan till exempel Sverige och Storbritannien, två länder som
            båda står utanför valutaunionen.
          </note>
          <note>
            Grekland drog vid eurointrädet nytta av de låga räntorna som
            följde av bland annat det tyska förtroendet på valutamarknaderna
            men lät bli att vidta åtgärder som gjorde att de i realiteten
            förtjänade den låga räntenivån.
          </note>
          <note>
            Med tanke på att det är ordningen på statsfinanserna som är det
            centrala är det intressant att notera att Vänsterpartiet under
            stort motstånd tvingades av Socialdemokraterna att acceptera det
            ekonomisk-politiska ramverket för att få ingå i det rödgröna samarbetet:
            utgiftstak, självständig riksbank, låg inflation och annat sådant.
          </note>
          <note>
            Den mest spännande frågan till Jonas Sjöstedt i dag är: Står
            Vänstern fast vid det ekonomisk-politiska ramverket eller tänker
            man överge det och återgå till en ohämmad utgiftspolitik som man
            tydligen gärna skulle vilja?
          </note>
          <note type="speaker">
            Anf. 148 JONAS SJÖSTEDT (V) replik:
          </note>
          <note>
            Herr talman! Denna Vänsterpartiets ohämmade utgiftspolitik innebar
            att vi sänkte Sveriges statsskuld från 70 till 40 procent när
            vi gjorde upp om budgeten under åtta år i rad. Det är sanningen.
            Du har inte mycket fog för det påståendet.
          </note>
          <note>
            Vi är kritiska mot systemet med utgiftstak därför att det innebär
            att om intäkterna ökar kan inte dessa ökade intäkter till exempel
            användas till att bekämpa arbetslösheten. I en lågkonjunktur med
            en hög arbetslöshet är detta oklok politik.
          </note>
          <note>
            Självklart är vårt mål att i normala ekonomiska tider ska ekonomin
            och statsbudgeten gå med överskott och statsskulden ska amorteras.
            Det är Vänsterpartiets politik, och jag har bevisat den väl i
            verkligheten.
          </note>
          <note>
            Inledningen på ditt resonemang var en mycket god illustration
            på att det inte är en klok idé att ha en valutaunion i länder
            med helt olika ekonomiska förutsättningar. Du hade egentligen
            en väldigt fin argumentation mot den valutaunion som ditt eget
            parti vill att vi ska ansluta oss till. Jag gratulerar till den.
          </note>
          <note type="speaker">
            Anf. 149 ANDREAS NORLÉN (M) replik:
          </note>
          <note>
            Herr talman! Att minska statsskulden i en glödande högkonjunktur
            är kanske en något mindre prestation än att göra det i en svår
            lågkonjunktur, vilket alliansregeringen har lyckats med.
          </note>
          <note>
            Sedan kan vi ha olika meningar om Vänsterpartiets ekonomiska
            ansvarstagande. Jag hade under förra mandatperioden flera debatter
            med Vänstern i civilutskottet om det faktum att man ville låna
            upp 100 miljarder kronor för att skapa en bostadsfond för att
            göra investeringar i bostadssektorn. Det är knappast tecken på
            en ansvarfull ekonomisk politik.
          </note>
          <note type="speaker">
            Anf. 150 JONAS SJÖSTEDT (V) replik:
          </note>
          <note>
            Herr talman! Man kan jämföra att Vänsterpartiet, som är sagt
            här, vill låna pengar för exempelvis lönsamma investeringar i
            kommunikationer, modern teknik och bostäder inom vissa ramar med
            att den här regeringen i praktiken lånade pengar för ofinansierade
            skattesänkningar för dem som tjänade bäst. Vad är ansvarsfull
            ekonomisk politik, är det att investera för att höja konkurrenskraft
            och produktivitet eller att enbart sänka skatten för dem som redan
            har ett ordentligt sparande?
          </note>
          <note type="speaker">
            Anf. 151 ANDERS SELLSTRÖM (KD) replik:
          </note>
          <note>
            Herr talman! Vi är från samma län, Jonas Sjöstedt. Jag vet att
            dina år i EU-parlamentet är det tio det blev där borta? kanske
            inte var de år du ville vara där. Ni har alltid motarbetat EU-samarbetet
            och inte sett poängen med att man har ett sådant samarbete.
          </note>
          <note>
            Under den här debatten tar du upp frågan om euron, driver den
            frågan och är emot den. Jag var också skeptisk till den i början.
            Jag såg också för- och nackdelar, och då vägde nackdelarna över
            för mig.
          </note>
          <note>
            Du gömmer nu din EU-skepticism via eurosamarbetet. Egentligen
            är det precis som flera andra har varit inne på. Grunden för att
            det ska fungera i länderna är att man har välskötta egna ekonomier.
            Det är inte först och främst euron som har stökat till det.
          </note>
          <note>
            Har man en välskött ekonomi klarar man de stora påfrestningar
            som oftast kommer i olika krissituationer. Sverige är beroende
            av att andra ekonomier är välskötta eftersom 50 procent av vår
            bnp består av export. Vi är beroende av det. Annars skapar vi
            arbetslöshet i vårt land och drabbas negativt ekonomiskt.
          </note>
          <note type="speaker">
            Anf. 152 JONAS SJÖSTEDT (V) replik:
          </note>
          <note>
            Herr talman! Du är välkommen att stanna på nejsidan i eurofrågan,
            Anders Sellström.
          </note>
          <note>
            Jag menar att man gör det väldigt enkelt för sig om man reducerar
            nationalekonomin enbart till statsfinanser. Statsfinanser är viktiga
            och avgörande i många situationer. Därför har vi bidragit till
            en politik som har förbättrat Sveriges statsfinansiella läge.
          </note>
          <note>
            Men det kan ibland hända saker i omvärlden som man inte riktigt
            rår på. Det kan vara länder som bryter samman ekonomiskt, handelsmönster
            som påverkas och till exempel vara skillnader i prissättning på
            råvaror som påverkar olika länder olika. Det kan vara att vi får
            en spekulativ finansbubbla, som vi har haft i Irland, Spanien
            och Portugal.
          </note>
          <note>
            Det man då behöver göra är att anpassa den ekonomiska politiken
            till sina nationella förutsättningar, exempelvis genom en räntehöjning.
            Det är någonting som borde ha skett i Irland långt innan den skedde.
            När inte det gjordes kommer sedan notan. Den får betalas av skattebetalarna
            enligt principen att vinsterna är privata medan förlusterna alltid
            tillhör oss alla.
          </note>
          <note type="speaker">
            Anf. 153 ANDERS SELLSTRÖM (KD) replik:
          </note>
          <note>
            Herr talman! Låt det inte råda något missförstånd om min syn
            på euron i dag. Jag tycker att den är bra trots en hel del nackdelar
            som finns, och det måste man ta med i detta. Grunden i allt samarbete
            i EU-området är att förhindra krig, att vi samarbetar och jobbar
            över gränserna.
          </note>
          <note>
            Sedan har det samarbetet hela tiden utvecklats. Du vill slå sönder
            hela det samarbetet. Vänsterpartiet är mot det här samarbetet
            över huvud taget. Nu använder du euron som en hävstång för att
            bedriva din tes vidare. Det tycker jag är osjyst. Säg vad du egentligen
            vill, Jonas Sjöstedt!
          </note>
          <note type="speaker">
            Anf. 154 JONAS SJÖSTEDT (V) replik:
          </note>
          <note>
            Herr talman! Det här argumentet att gemensam valuta förhindrar
            krig är svårt att leda i bevis eftersom flertalet väpnade konflikter
            är inom ett och samma valutaområde om man nu ska ta det seriöst.
          </note>
          <note>
            Jag tycker att valutaunionen är något av det oklokaste som EU
            har gjort. EU-medlemskapet i sig är långt mer komplicerat. Det
            finns nackdelar och det finns fördelar med EU-medlemskapet, även
            om jag tycker att bristen på demokrati och ambitionen att bygga
            en superstat tillhör de nackdelar som avgör för mig.
          </note>
          <note>
            Jag är bekymrad över att man är beredd att äventyra Sveriges
            ekonomiska utveckling genom att ansluta sig till en valutaunion
            som står inför en avgrund.
          </note>
          <note type="speaker">
            Anf. 155 ANDERS SELLSTRÖM (KD):
          </note>
          <note>
            Herr talman! En god samhällsekonomi är en grundläggande förutsättning
            för att bedriva en politik som slår vakt om allas möjligheter
            till frihet, trygghet och välfärd, en stabil privatekonomi, en
            god miljö, omsorg om svaga grupper och en skälig levnadsstandard.
          </note>
          <note>
            En god samhällsekonomi får samtidigt aldrig bli ett mål som överordnas
            allt annat. Ekonomisk utveckling får exempelvis inte uppnås genom
            att man gör avkall på grundläggande värden, såsom mänskliga fri-
            och rättigheter, eller genom att man kortsiktigt förbrukar ändliga
            naturresurser eller förstör miljö och klimat.
          </note>
          <note>
            Likväl måste grundläggande värden sättas främst, och det gäller
            även i den ekonomiska politiken människans unika och okränkbara
            värde, att resurser används på ett hållbart sätt och att våra
            ekonomiska aktiviteter i dag inte urholkar livsbetingelserna för
            våra barn och barnbarn.
          </note>
          <note>
            Ekonomisk politik måste även bygga på en insikt om att människan
            är ofullkomlig och att enskilda personer, familjer och företag
            inte alltid fattar beslut enligt nationalekonomernas kalkyler.
            Människan är en social varelse med både ett behov och en stark
            inneboende vilja att verka i sammanhang med andra människor. Det
            är familjer, företag och föreningar som är de viktigaste gemenskaperna
            och hörnstenarna i ett samhälle som håller ihop.
          </note>
          <note>
            Herr talman! En god privatekonomi är viktig för trygga familjer
            och personer. Därför kommer vi kristdemokrater alltid att slåss
            för familjens och enskilda personers rätt till en stark ekonomisk
            grund, där möjligheten att leva på egna inkomster sätts före bidrag
            från staten och där arbete alltid lönar sig.
          </note>
          <note>
            Vi ser vikten av en politik som kan bidra till att familjerna
            får ihop sitt livspussel. Vi går alla igenom olika faser i livet
            där vi gör olika val och prioriteringar. Skatter eller pålagor
            ska inte underminera värdet av det vi sparat ihop, och ägandet
            ska vara tryggt.
          </note>
          <note>
            Beslut ska tas på den nivå och i den form som är den mest ändamålsenliga
            och som ger de bästa förutsättningar att upprätthålla de grundläggande
            värdena. Det som den enskilde och familjer klarar själva ska de
            också ges rätt att besluta om och ta ansvar för. Det en förening,
            en skola eller ett företag kan göra bäst ska de också ges möjlighet
            att göra.
          </note>
          <note>
            Den offentliga sektorn är en dålig huvudman för ekonomiska aktiviteter
            på den privata marknaden. Staten ska inte vara både spelare och
            domare. Vi måste därför vidga det civila samhället och renodla
            statens aktiva roll som aktör i ekonomin.
          </note>
          <note>
            Ekonomisk forskning har visat att en gemensam värdegrund, fasta
            institutioner och en stark känsla av etik är nyckelreceptet bakom
            flertalet framgångsrika ekonomier. För oss är detta inte en förvånande
            slutsats. Viljan att göra rätt, respekten för andra och tilliten
            mellan människor är grundläggande egenskaper för ett samhälle
            som stimulerar till ökat ekonomiskt utbyte, risktagande och tillväxt.
          </note>
          <note>
            En gemensam etik är också förutsättningen för ett fritt samhälle
            där statens ingrepp i vardagslivet hålls vid ett minimum. Riksdagens
            uppgift är att stifta de lagar som krävs för att utforma vår etik.
            Men i vardagen fattas även myriader av beslut baserade på de värderingar
            vi bär med oss. Om inte lagstiftningen ska fortsätta växa måste
            diskussionen om värdet av gemensam etik ständigt hållas levande
            och viljan att göra rätt omsättas i praktisk handling.
          </note>
          <note>
            Herr talman! Äganderätten är central när det gäller att föra
            samhället framåt. Ägandet är också den bästa metoden för att främja
            ett stort personligt ansvar. Vi behöver bli bättre på att slå
            vakt om allas möjligheter att äga olika tillgångar och ta ansvar
            för att utveckla och förvalta det man äger på bästa sätt. Statens
            ägande ska begränsas eftersom statens främsta roll är att sätta
            spelregler och vara domare på en i övrigt fri marknad.
          </note>
          <note>
            Den ekonomiska politiken har en självklar roll att upprätthålla
            en grundläggande trygghet och välfärd som kommer alla till del.
            Men politiken måste också sätta tydliga gränser när det gäller
            vilket ansvar som vilar på det offentliga och vad som förväntas
            av oss som enskilda personer och av familjer, föreningar och företag
            i ett samhälle där mer utrymme lämnas åt det civila samhället
            att växa och ta eget ansvar.
          </note>
          <note>
            Ekonomiska beslut ska fattas så nära dem som berörs av beslutet
            som möjligt. Så många beslut som möjligt ska fattas av dem som
            är direkt berörda, inte av politiker. De allra flesta vardagsbesluten
            ska med andra ord fattas direkt vid köksborden av familjer som
            tillåts leva sina liv på det sätt de själva tycker är bäst.
          </note>
          <note>
            Kommunerna ska i första hand upphandla service i konkurrens mellan
            olika aktörer och ställa krav på högsta möjliga kvalitet till
            lägsta möjliga kostnad. Där alternativ saknas ska kommuner erbjuda
            service i egen regi.
          </note>
          <note>
            För att slå vakt om skatternas legitimitet arbetar vi för att
            hävdvunna etiska och skatterättsliga principer så långt som möjligt
            ska efterlevas. Skatterna ska stå i proportion till den enskildes
            förmåga att betala skatt. Staten har inte rätt att göra anspråk
            på skatter från den som inte kan försörja sig själv och sina närmaste.
            En konsekvens av detta är att skattesystemet bör ha ett frikostigt
            grundavdrag så att den sist intjänade kronan ska beskattas högre
            än den först intjänade.
          </note>
          <note>
            Skatter ska tas ut på samma sätt över hela landet och så långt
            det är möjligt stå i överensstämmelse med beskattningen i vår
            omvärld. Skatter som leder till att ekonomiska aktiviteter otillbörligt
            missgynnas i vårt land eller flyttas utomlands ska motverkas.
          </note>
          <note>
            Herr talman! Den ekonomiska politiken ska bekämpa fattigdom,
            inte rikedom.
          </note>
          <note type="speaker">
            Anf. 156 MONICA GREEN (S) replik:
          </note>
          <note>
            Herr talman! Jag blir förvånad över att Kristdemokraterna går
            väldigt långt tillbaka i historien. Det som Kristdemokraternas
            företrädare här drar upp låter nästan som en nattväktarstat. Han
            säger i sin inledning att vi ska ha minskade klyftor och att vi
            ska se till att människor kan ta egna beslut. Sedan fortsätter
            han med att tala om familjen och beslut vid köksborden där vi
            politiker inte ska lägga oss i.
          </note>
          <note>
            Men slutsatsen av det blir att det är kvinnor som blir ojämställda
            sina män, att kvinnor ska leva på sina män. Ni vill ha vårdnadsbidrag
            för invandrarkvinnorna för att de ska vara beroende av sina män
            och för att barnen inte ska komma till förskolan. Ni vill att
            man ska vara beroende och inte fatta egna beslut. Det är det som
            blir kontentan av den kristdemokratiska politiken.
          </note>
          <note type="speaker">
            Anf. 157 ANDERS SELLSTRÖM (KD) replik:
          </note>
          <note>
            Herr talman! För oss kristdemokrater är valfrihet rättvisa. Ju
            mer möjligheter att välja, ju mer möjligheter att fatta beslut
            hemma vid köksbordet för den enskilde och familjen eller i företaget
            eller föreningen, desto bättre fungerar vårt civila samhälle,
            desto mer rättvisa. Då anpassas nämligen behoven efter dem som
            har behoven. Det är i det mötet som det hela avgörs.
          </note>
          <note>
            Du, Monica Green, företräder en politik där vi hela tiden ska
            ta ut så mycket skatt som möjligt av människor, överföra makten
            från den enskilde till det offentliga. Du företräder en politik
            där du som politiker, det har många gånger bevisats, vet bättre
            än den enskilde. Du vet bättre än familjerna hur man ska välja
            olika saker i sitt liv och vilka val man ska göra.
          </note>
          <note>
            Men vi människor är unika. Vi är väldigt olika och har olika
            behov. Därför vill vi kristdemokrater föra en politik som mer
            och mer för tillbaka besluten hem till köksborden i den utsträckning
            att man kan träffa fler och fler val som passar den egna situationen.
          </note>
          <note type="speaker">
            Anf. 158 MONICA GREEN (S) replik:
          </note>
          <note>
            Herr talman! Nej, jag vet definitivt inte bättre än gemene man.
            Var och en vet bäst själv hur man vill styra och välja sitt eget
            liv. Men jag vet bättre än den man som slår sin kvinna. Jag vet
            bättre än de som förgriper sig på små barn. Jag vet bättre än
            de som faktiskt våldför sig i hemmen i dag. I dag begås de flesta
            övergreppen i hemmen.
          </note>
          <note>
            Här står Kristdemokraternas talare och säger att vi ska bestämma
            vid köksbordet. Det finns faktiskt människor som behöver hjälp
            från oss andra. Det borde vi stå upp för.
          </note>
          <note type="speaker">
            Anf. 159 ANDERS SELLSTRÖM (KD) replik:
          </note>
          <note>
            Herr talman! Jag håller med dig, Monica Green, i stora delar
            av det du säger i repliken. Vi måste självfallet se till att det
            fungerar i hemmen och att man inte är oskyddad i hemmet. Det är
            en självklarhet. Men var är balansen i förhållande till alla andra
            som sköter sig, som kan fatta beslut och där det fungerar? Vi
            måste göra något åt den problematik du tar upp, och det jobbas
            på det på flera håll.
          </note>
          <note>
            Jag blir väldigt fundersam när du försöker klistra på andra epitet
            på någon annans politik, för det fungerar inte. Situationen är
            fortfarande sådan att ju flera beslut man kan fatta hemma vid
            köksborden, desto bättre anpassade blir de möjligheter man skapar
            sig utifrån de behov man har.
          </note>
          <note type="speaker">
            Anf. 160 MONICA GREEN (S):
          </note>
          <note>
            Herr talman! Frihet heter SSU:s tidning, och det har den hetat
            ända sedan SSU startade 1917. Frihet för den enskilda människan,
            frihet från förtrycket från överheten, frihet att kunna skapa
            sitt eget liv för sig och för sina närmaste har varit och är arbetarrörelsens
            ledstjärna.
          </note>
          <note>
            Arbete är grunden till välfärd. Därför sätter vi jobben, jobben
            och jobben först. Man ska arbeta efter förmåga. Det ger inkomster
            och intäkter som kan användas till välfärd och som kan användas
            till den som är sjuk. Vi kan ge detta till oss själva genom tiderna
            när vi är yngre och går i skolan och när vi blir äldre och skröpliga.
            Inkomsterna till välfärden kan också användas till vägar och järnvägar,
            till barnomsorg och äldreomsorg. Därför är det så viktigt att
            vi sätter jobben först.
          </note>
          <note>
            Ekonomiskt har Sverige klarat sig förhållandevis väl genom den
            ekonomiska kris som vi håller på att ta oss ur just nu, mycket
            tack vare den ordning och reda som vi byggde upp i Sverige under
            90-talet under stor möda och stort besvär. Vi sänkte statsskulden.
            Vi såg till att vi hade utgiftstak. Vi såg till att vi lämnade
            över 100 miljarder i överskott 2006.
          </note>
          <note>
            Då hade vi en hög arbetslöshet. Det var massarbetslöshet, så
            betraktade i alla fall de borgerliga företrädarna det, och jag
            håller med. 6 procent är alldeles för högt.
          </note>
          <note>
            Sedan dess har vi haft en borgerlig regering, och sedan dess
            har arbetslösheten ökat. Dessutom har klyftorna ökat. Skillnaden
            mellan stad och land och mellan män och kvinnor har ökat.
          </note>
          <note>
            Även om Sverige har klarat sig bra ekonomiskt har det gått betydligt
            sämre med jobben. Vi har inte klarat det lika bra som andra länder.
            Tyskland och Norge har en helt annan arbetslöshetssituation. Vi
            har också ökat klyftorna. Barnfattigdomen har ökat därför att
            vi inte stöder de mest utsatta.
          </note>
          <note>
            Arbetslösheten är nu långt över 8 procent, och långtidsarbetslösheten
            biter sig fast. 70 000 fler har hamnat i utanförskap under den
            tid som den borgerliga regeringen hittills har styrt. Fler lever
            på det som borgarna föraktfullt kallar för bidrag och som vi kallar
            för försäkringar och skyddsnät. 30 000 jobb har försvunnit i välfärdssektorn.
          </note>
          <note>
            Jobbstoppet är ett bekymmer för Sverige. Nu lyckades de borgerliga
            partierna vinna valet, och det högaktar jag er för. Det var bra
            gjort att kunna påstå att ni satte jobben först. Det var faktiskt
            väldigt bra gjort att försöka med det reptricket. Vi lyckades
            inte sticka hål på myten. Jag hoppas att vi kan göra svenska folket
            mer uppmärksamma under den här mandatperioden på att arbetslösheten
            har ökat.
          </note>
          <note>
            Vi har blivit fler. Ungdomskullarna är större. Fler personer
            har slutat skolan. Då kan man tricksa och säga att det har blivit
            fler jobb. Men det hjälper inte om sysselsättningen sjunker och
            arbetslösheten ökar. Det är fler personer nu som söker arbete.
            Man kan inte vara nöjd med över 8 procents arbetslöshet.
          </note>
          <note>
            Men den borgerliga regeringen är ju nöjd och säger: Titta, vad
            vi har gjort bra! Vi har sänkt skatterna för dem som jobbar, säger
            man. Det är det som skapar arbete.
          </note>
          <note>
            Det har vi inte sett någonting av. Det finns inga bedömare, inte
            ens ert eget finanspolitiska råd, som säger att bara för att man
            gör de sjuka och arbetslösa fattigare och ser till att de som
            jobbar får lite mer pengar i plånboken mest till dem som tjänar
            mest blir det fler arbeten. Någon har sagt att det kanske kan
            ge ett och annat arbete på lång sikt, men hittills har det inte
            gett något arbete i praktiken. Nu försöker den borgerliga regeringen
            och dess företrädare att påstå att det har kommit till fler arbeten
            och att om det bara inte hade varit så många ungdomar som slutat
            skolan nu hade vi säkert haft en lägre arbetslöshet.
          </note>
          <note>
            Jag skulle vilja se satsningar på investeringar i högskolan i
            hela landet och på klimatsmarta lösningar när det gäller vägar,
            järnvägar och ombyggnad av hus. Det ger jobb både när man bygger
            dem och när man sedan har blivit så duktig och har den kunskapen
            att man kan exportera den utåt sett.
          </note>
          <note>
            Dessutom skulle jag våga satsa mer på kommuner och landsting.
            Det är tragiskt att 30 000 jobb har försvunnit i välfärdssektorn.
            Så blir det när den borgerliga politiken får styra. Jag beklagar
            att ni vann valet. Jag högaktar er för att ni lyckades med det.
            Det var bra gjort att lyckas med tricket att påstå att ni har
            fixat jobb fast ni inte har gjort det.
          </note>
          <note>
            Jag hoppas att vi socialdemokrater ska bli betydligt bättre i
            retoriken för att kunna visa vad det är som håller på att ske
            i samhället. Det handlar om ökade klyftor, massarbetslöshet och
            mer till dem som har det allra bäst.
          </note>
          <note type="speaker">
            Anf. 161 HENRIK VON SYDOW (M) replik:
          </note>
          <note>
            Herr talman! Jag tror att Monica Green lever i retorikens värld
            och fokuserar på retoriken, precis som hon avslutade sitt anförande
            med. Det verkar vara retoriken, plakatpolitiken, som är det centrala
            i Monica Greens tillvaro.
          </note>
          <note>
            Det finns inget jobbstopp. Titta hur jobben växer till i Sverige
            runt omkring dig! Det är 100 000 fler jobb nu än 2006. Alla som
            jobbar har dessutom mer pengar i plånboken. Under den perioden,
            från 2006, har regeringen dessutom betalat av och minskat den
            svenska statsskulden samtidigt som vi har haft en finanskris.
            Titta dig runt omkring! Se de tunga faktorerna! Då tror jag att
            du får skriva om ditt anförande i stor utsträckning.
          </note>
          <note>
            Du säger att 30 000 jobb skulle ha försvunnit från offentlig
            sektor. Det är ingen kris i Kommunsverige. Det finns tvärtom överskott.
            Att antalet jobb har minskat där beror på andra saker. Demografin
            förändras och elevunderlag minskar. Deltid blir till heltid, och
            då minskar möjligen antalet jobb i offentlig sektor. Men det är
            väl någonting positivt att det blir färre deltidsjobb och fler
            heltidsjobb. Stämmer inte det, Monica Green?
          </note>
          <note type="speaker">
            Anf. 162 MONICA GREEN (S) replik:
          </note>
          <note>
            Herr talman! Jo, det stämmer absolut. Det är bra om fler människor
            får heltid. Men tyvärr har jag fakta. I er egen finansplan skriver
            ni på s. 226 att det har minskat mätt både i antal jobb och i
            antal arbetade timmar. Det har ni själva skrivit i er egen budgetproposition.
            Det är möjligt att Henrik von Sydow inte litar på sina egna siffror
            utan tycker att det är roligare att säga något glättigare till
            svenska folket. Men faktum kvarstår, ni har själva hänvisat till
            detta att jobben har försvunnit.
          </note>
          <note>
            Sveriges Kommuner och Landsting signalerar nu att på grund av
            att det har blivit 3 000 färre lärare visar skolan sämre resultat.
            Är inte det något att vara oroad över? Hur kan Henrik von Sydow
            vara så himla nöjd när människor går på knäna, klyftorna har ökat
            och det finns barn som har blivit betydligt fattigare under de
            här fyra åren?
          </note>
          <note type="speaker">
            Anf. 163 HENRIK VON SYDOW (M) replik:
          </note>
          <note>
            Herr talman! Man kan läsa mer i budgetpropositionen och i de
            referenser som görs till Konjunkturinstitutet, som slår fast just
            detta att det generellt sett är ett överskott i kommunsektorn.
            Det är ingen kris. Det är inga massuppsägningar. Det är inte verkligheten.
            Det är just i retoriken som det förekommer. Det finns överskott.
            Visst finns det kommuner som har problem, men generellt sett finns
            det överskott.
          </note>
          <note>
            Jag vet vad regeringen har gjort. Regeringen har i dessa tider,
            när andra länder runt omkring oss gör dramatiska nedskärningar,
            kunnat satsa och öka stödet till kommunerna, just för att på det
            sättet värna välfärden.
          </note>
          <note>
            Den verklighet som du beskriver finns bara i din egen retorik.
            Människor känner inte igen sig i den. Ditt anförande är ett exempel
            på varför socialdemokratin just nu har svårt att finna stöd.
          </note>
          <note type="speaker">
            Anf. 164 MONICA GREEN (S) replik:
          </note>
          <note>
            Herr talman! Om det nu inte är så att Henrik von Sydow vill lyssna
            på mitt tal och tycker att jag hittar på kan han ju läsa sin egen
            budgetproposition och titta på siffrorna om hur jobben har försvunnit
            i den offentliga sektorn. Han kan också ge sig ut i kommunerna
            och åka och lyssna på vårdbiträdena, som får springa fortare och
            fortare. Han kan åka ned till Halland och titta på hur man nu
            försöker minska tiden för hur snabbt det ska gå att städa en toalett.
            Han skulle kunna besöka en av de skolor som nu säger att det har
            blivit sämre resultat.
          </note>
          <note>
            Verkligheten talar ett annat språk.
          </note>
          <note type="speaker">
            Anf. 165 GUNNAR ANDRÉN (FP) replik:
          </note>
          <note>
            Herr talman! Jag är lite bekymrad över Monica Green i det avseendet
            att hon bara ser svart på Sverige. Min uppfattning är att det
            går ganska bra för Sverige, och jag tycker att man skulle glädjas
            över detta. Jag tycker att man ska vara glad för att vi inte har
            till exempel Spaniens arbetslöshet eller Greklands eller Irlands
            dåliga statsfinanser. Det ser inte så tokigt ut i Sverige.
          </note>
          <note>
            Ser man till kommunerna kan man konstatera, precis som Henrik
            von Sydow, att det är rekordöverskott i kommunerna, i landstingen
            och så vidare. I Göteborg är det 1,2 miljarder och allt vad det
            är.
          </note>
          <note>
            Jag har en sista fråga till Monica Green, eftersom hon är så
            emot att människor har gott om pengar eller i alla fall får pengar.
            Jag ställde den frågan några gånger under förra mandatperioden
            också men fick aldrig några svar. Hur många färre Volvobilar med
            pentamotorer från Skövde skulle ha sålts i det här landet om det
            inte hade blivit några jobbskatteavdrag? Man kan ställa frågan
            tvärtom: Hur många fler Volvobilar skulle ha sålts med er politik?
          </note>
          <note type="speaker">
            Anf. 166 MONICA GREEN (S) replik:
          </note>
          <note>
            Herr talman! Jo, visst är jag stolt och glad över att bo i Sverige!
            Jag tycker att vi har möjligheternas land. Jag tycker att vi har
            fantastiska möjligheter att fortsätta den svenska modellen som
            vi en gång byggde upp, den modell som gör att vi tar hand om varandra,
            att vi arbetar och betalar till varandra, bygger upp en gemensam
            välfärd och ser till att kvinnors tidigare oavlönade arbete numera
            är betalt arbete så att kvinnor blir mer självständiga. Jag gillar
            Sverige, och jag tror verkligen på de möjligheter som Sverige
            kan ge.
          </note>
          <note>
            Jag är från Skövde, och där tillverkas motorerna många av dem
            i alla fall; inte alla. Vi vet ju att det är väldigt lite i en
            Volvobil som är svenskt. Men jag är i alla fall stolt över att
            bo i Skövde, och jag vill att vi ska sälja många Volvobilar. Jag
            var glad över att riksdagen var enig om att anta ett 28-miljarderspaket
            för industrin, även om jag sedan var ledsen över att regeringen
            sedan inte använde pengarna.
          </note>
          <note type="speaker">
            Anf. 167 GUNNAR ANDRÉN (FP) replik:
          </note>
          <note>
            Herr talman! Problemet är ju inte det. Det var bra att vi hade
            ett 28-miljarderspaket, men problemet är ju att om det inte är
            några enskilda människor som har råd att köpa Volvobilarna med
            motorerna från Penta i Skövde blir det ingen sysselsättning. Det
            är det som är själva finessen med detta: Vi måste se till att
            människor har köpkraft.
          </note>
          <note>
            Jag menar att Monica Green inte ska vara ledsen över det. Jag
            tycker att hon ska vara glad för att det är så många människor
            som har fått bättre köpkraft, till exempel sjuksköterskor, poliser
            och lärare.
          </note>
          <note type="speaker">
            Anf. 168 MONICA GREEN (S) replik:
          </note>
          <note>
            Herr talman! Jag tar uppmaningen på största allvar. Jag har läst
            en bok som heter Jämlikhetsanden , som jag rekommenderar Gunnar
            Andrén, som visar hur bra det är för ett samhälle att alla får
            hänga med in i framtiden och att vi inte skapar ett tvåtredjedelssamhälle
            utan att vi ser till så att alla får möjligheter; att vi inte
            ökar klyftorna så att det är bara några få som har möjlighet att
            köpa de där Volvobilarna och att inte rika blir rikare och fattiga
            blir fattigare som det nu är i Sverige. Jämlikhetsanden , Gunnar
            Andrén, läs den!
          </note>
          <note type="speaker">
            Anf. 169 JOHNNY MUNKHAMMAR (M) replik:
          </note>
          <note>
            Herr talman! En bekväm förklaring för den som förlorar valet
            är att väljarna inte förstod budskapet och att man inte kunde
            kommunicera sin politik. Därför säger också Monica Green att man
            nu ska bli bättre på retoriken.
          </note>
          <note>
            Det kan också vara så att den mer obekväma förklaringen är att
            väljarna faktiskt har förstått och att det är politiken som det
            är fel på. Kanske är det så att de såg att det handlade om en
            skattechock på arbete och företagande för att sedan ta de pengarna,
            inte till välfärdstjänsterna utan för att ge pengarna till en
            massa människor med höga inkomster som inte arbetar. Kanske såg
            de att det inte är en politik för arbete.
          </note>
          <note>
            En person som verkar ha insett detta, att det var politiken det
            var fel på, är Thomas Östros, som nu tillkännager att man på punkt
            efter punkt ska ompröva skattepolitiken. Instämmer Monica Green,
            som annars lät precis som före valet, i att det var politiken
            det var fel på och att till exempel förmögenhetsskatter och massiva
            skattehöjningar för vanliga människor kanske inte är ett framgångsrecept
            för jobben eller för ert parti?
          </note>
          <note type="speaker">
            Anf. 170 MONICA GREEN (S) replik:
          </note>
          <note>
            Herr talman! Jag är väldigt glad om jag låter som en socialdemokrat
            både före och efter valet. Jag känner mig stolt över om jag lyckas
            med det.
          </note>
          <note>
            Vi måste alltid förnya och förbättra oss. Vi var antagligen inte
            tillräckligt bra politiskt sett, och vi var inte heller tillräckligt
            bra på att kommunicera.
          </note>
          <note>
            Vi förlorade valet. Vi vet det. Därför måste vi ompröva mycket,
            både mycket av vår politik och hur vi kommunicerade med väljarna.
            Jag instämmer, Johnny Munkhammar, i att vi har ett problem, men
            för den sakens skull tänker jag inte ge upp de socialdemokratiska
            värderingarna, nämligen att vi sätter jämlikheten, jobben och
            jämställdheten först. Vi vill hålla ihop samhället. Vi vill ge
            alla människor möjligheter. Vi ska se till att människor kommer
            med in i framtiden och att vi inte lämnar några bakom oss på perrongen
            därför att de inte hade föräldrar som var rika nog eller för att
            de inte hade möjlighet att ta sig fram i ett allt tuffare Sverige.
          </note>
          <note type="speaker">
            Anf. 171 JOHNNY MUNKHAMMAR (M) replik:
          </note>
          <note>
            Herr talman! Ja, i retoriken sätter ni jobben först. Det har
            vi nu noterat vid ett antal tillfällen. I politiken sätter ni
            bidragen först det har varit alldeles uppenbart.
          </note>
          <note>
            Före valet förespråkade ni en politik som handlade om att man
            massivt skulle höja skatterna på arbete och företagande och därmed
            få färre sysselsatta, och sedan ta nästan alla de pengarna och
            ge till människor, framför allt höginkomsttagare, som inte skulle
            arbeta. Är det din ståndpunkt inför er förnyelse att bibehålla
            den politiken?
          </note>
          <note type="speaker">
            Anf. 172 MONICA GREEN (S) replik:
          </note>
          <note>
            Herr talman! Det är inte sant. Vi sätter jobben först både i
            teorin och i praktiken. Det är bara det att vi inte har styrt
            landet de här fyra åren, så vi har inte kunnat visa hur många
            fler jobb, utbildningsplatser och praktikplatser som vi faktiskt
            kunde ha satt i sjön när Sverige har en så hög arbetslöshet. Hade
            vi haft chansen hade vi kunnat visa i praktiken vad vår politik
            går ut på.
          </note>
          <note>
            Men vi har ju förlorat valet. Därför blir det teoretiskt, och
            därför måste vi vara duktiga på att förnya politiken men också
            duktiga på att berätta om politikens innehåll.
          </note>
          <note type="speaker">
            Anf. 173 ANDREAS NORLÉN (M) replik:
          </note>
          <note>
            Herr talman! Monica Green säger att hon vill förnya politiken
            och låter ändå precis som hon gjorde i den här kammaren före valet.
            Det är en intressant förnyelse.
          </note>
          <note>
            Tony Blair lärde Labourpartiet läxan att man måste få med sig
            det arbetande folket för att kunna överta regeringsmakten. Socialdemokraterna
            fick 22 procent av det arbetande folkets röster, så kanske har
            han någonting att lära Socialdemokraterna i Sverige också.
          </note>
          <note>
            Monica Green går till skarp attack mot jobbskatteavdraget och
            säger att det minsann inte har gett några fler jobb. Riksrevisionen,
            en professor vid Göteborgs universitet och andra bedömare säger
            att sysselsättningen ökat i häradet 70 00090 000 som en följd
            av jobbskatteavdraget därför att det blir mer lönsamt att arbeta.
          </note>
          <note>
            Jag skulle vilja ställa den här frågan till Monica Green: tror
            Monica Green att fler eller färre i Sverige skulle jobba om inkomstskatten
            vore 100 procent?
          </note>
          <note type="speaker">
            Anf. 174 MONICA GREEN (S) replik:
          </note>
          <note>
            Herr talman! Nu förstod inte jag frågan. Man skulle alltså ge
            bort alla sina pengar? Det tycker jag är en ganska fånig fråga.
            Det är klart att människor ska kunna leva på sin lön. Det tycker
            vi är jätteviktigt, liksom att människor ska kunna ha en inkomst
            att leva på. Det är därför vi tycker att det är viktigt att vi
            har bättre löner för typiska kvinnoarbeten till exempel. Och det
            är givetvis så att vi ska betala efter förmåga det är det som
            är det fiffiga med vår politik.
          </note>
          <note>
            Jag är socialdemokrat både före och efter valet. Jag är stolt
            över det. Det är klart att jag ska vara med i förnyelsearbetet
            givetvis men min ideologi tänker jag inte släppa.
          </note>
          <note>
            Vi står för att medlen ska fördelas mellan människor. Ni har
            minskat skatterna mest för dem som har det allra bäst. Den politiken
            har ju inte gett några fler jobb. Den politiken har bara lett
            till ökade klyftor, och den politiken har gjort att vi har fått
            fler fattiga barn i Sverige. Det vill jag motarbeta.
          </note>
          <note type="speaker">
            Anf. 175 ANDREAS NORLÉN (M) replik:
          </note>
          <note>
            Herr talman! Monica Green säger att hon vill ha bättre löner
            för kvinnor. Då kan jag upplysa Monica Green om att jobbskatteavdraget
            under de här fyra åren har gett Sveriges kvinnor betydligt mer
            i plånboken än motsvarande avtalsrörelser under de här fyra åren.
          </note>
          <note>
            Monica Green förstod inte min fråga. Poängen med jobbskatteavdraget
            är att om det blir mer lönsamt att jobba kommer fler att jobba
            och söka sig ut på arbetsmarknaden. Då var min enkla fråga: Om
            man skulle ha inkomstskatter på 100 procent, tror Monica Green
            att fler eller färre än i dag skulle jobba?
          </note>
          <note type="speaker">
            Anf. 176 MONICA GREEN (S) replik:
          </note>
          <note>
            Herr talman! Jag svarade på den frågan, även om jag inledningsvis
            sade att jag tyckte att det var en väldigt konstig fråga och att
            jag inte förstod den. Jag svarade i alla fall sedan och sade att
            människor faktiskt ska ha en lön att leva på och att vi ska se
            till att alla människor kommer i jobb och att vi ska ha fler människor
            i arbete.
          </note>
          <note>
            Men vad jag hänger upp mig på är er politik som ökar klyftorna.
            Ni har gett mest till dem som har det allra bäst. Vårdbiträdena
            har fått en liten slant i sin plånbok, men de stora skattelättnaderna
            har miljonärerna fått.
          </note>
          <note type="speaker">
            Anf. 177 ANDERS SELLSTRÖM (KD) replik:
          </note>
          <note>
            Herr talman! Låt oss ta de här siffrorna om sysselsättning och
            arbetslöshet!
          </note>
          <note>
            Sysselsättningen har ökat med 100 000, men andelen arbetslösa
            är högre i dag av den anledningen att vi har fler invånare i vårt
            land och att vi har färre sjukskrivna, fler ute på arbetsmarknaden.
            Och så är vi beroende av det som har hänt i vår omvärld. Det glömmer
            oftast Socialdemokraterna och Monica Green att ta upp i det här
            fallet.
          </note>
          <note>
            Du var inne på jobbskatteavdraget. Jag tror att det bidrog till
            det bästa som hände under den här lågkonjunkturen, nämligen att
            den inhemska konsumtionen i vårt land upprätthölls. Halva bnp
            är beroende av export, men tack vare jobbskatteavdraget höll vi
            uppe den inhemska konsumtionen. Där hade ni haft en tvärtompolitik
            som i stället hade saboterat det och ökat på arbetslösheten. Låt
            oss komma ihåg det!
          </note>
          <note>
            Sedan tycker jag att det här med inkomstspridning är ganska intressant.
            Under regeringsåren 19982006 med socialdemokratiskt styre ökade
            inkomstspridningen med 20 procent. Det är allvarligt när det sker
            i en högkonjunktur. Att vi får en sådan effekt i en lågkonjunktur
            vet alla. Men i en högkonjunktur under ert styre ökade inkomstspridningen
            med 20 procent. Hur förklarar du det, Monica Green?
          </note>
          <note type="speaker">
            Anf. 178 MONICA GREEN (S) replik:
          </note>
          <note>
            Herr talman! Jag beklagar att vi inte alltid lyckades ta fajten
            mot kapitalismen, att det faktiskt är ett liv utanför politiken.
            Vi styr inte över allting, och det är naturligtvis bra. Det ska
            man inte göra heller. Men vi lyckades inte tillräckligt bra med
            att minska de klyftor som ökat. Det ger jag Anders Sellström helt
            rätt i. Men vi hade som mål att minska klyftorna. Vi jobbade hela
            tiden för det, att hålla ihop samhället och ge fler chansen.
          </note>
          <note>
            Ni har som mål att öka skillnaderna. Nu stod visserligen Reinfeldt
            här i dag och sade: Ja, det är så synd att vi har ökade klyftor.
            Men det brukar han inte säga. Han säger: Vi måste ha större skillnad
            mellan dem som jobbar och dem som inte jobbar. Vi måste ha större
            skillnad mellan dem som är sjuka och dem som är friska. Vi måste
            ha större skillnad. Hans retorik och också er retorik går ut på
            det. Ni vill ha större skillnader. Vi vill inte det.
          </note>
          <note>
            Ni hade en högkonjunktur under era två första år vid regeringsmakten.
            Det har bara varit två år av lågkonjunktur. Men ni har verkligen
            förvärrat klyftorna.
          </note>
          <note type="speaker">
            Anf. 179 ANDERS SELLSTRÖM (KD) replik:
          </note>
          <note>
            Herr talman! Jag upprepar: I en högkonjunktur har ni lyckats
            öka inkomstspridningen med 20 procent. Nu skyller du på att det
            nästan inte var ni som styrde under de här åren, då ni satt och
            styrde i regeringen, utan det var kapitalet. Det är någon annan
            som styr. Det är mycket anmärkningsvärt.
          </note>
          <note>
            Jag sitter själv fortfarande i Sveriges Kommuner och Landstings
            styrelse. När det gäller de avtalsrörelser som har varit under
            de fyra senaste åren, under Alliansens styre, kan jag säga att
            det aldrig har varit så mycket lönepåslag till grupperna i offentlig
            sektor, och speciellt till kvinnogrupperna, som när vi har styrt.
            Det talar väl för en ansvarsfull politik som riktar löneökningarna
            speciellt till kvinnogrupperna inom offentlig sektor.
          </note>
          <note type="speaker">
            Anf. 180 MONICA GREEN (S) replik:
          </note>
          <note>
            Herr talman! Ja, det går att hitta på vad som helst när det gäller
            historien. Men vi ska ha en sak klar för oss. Vi hade inte högkonjunktur
            hela tiden när vi styrde. Vi hade bland annat jättetuffa år under
            tiden som vi styrde, men vi hade också högkonjunktur. Vi klarade
            av högkonjunktur då vi samlade i ladorna. Det använde vi sedan
            i lågkonjunktur. Det är vår politik att försöka jämna ut skillnaderna
            mellan hög- och lågkonjunktur.
          </note>
          <note>
            Ni hade högkonjunktur under era två första år vid regeringsmakten.
            Sedan kom krisen, och sedan kom jobbstoppet, och det har ni inte
            klarat ut när det gäller jobben.
          </note>
          <note type="speaker">
            Anf. 181 ANDREAS NORLÉN (M):
          </note>
          <note>
            Herr talman! Hur skapas nya jobb i en globaliserad värld? Det
            är den centrala fråga som vi har att ställa oss i Sveriges riksdag
            under den här mandatperioden och kommande mandatperioder. Det
            är jobben som är nyckeln till ett samhälle som håller ihop, ett
            samhälle där människor känner sig delaktiga och behövda, ett samhälle
            som har råd att ta hand om dem som behöver vård och omsorg, hjälp
            och stöd.
          </note>
          <note>
            För att kunna göra ett politiskt ställningstagande, till exempel
            till vilken jobbpolitik man ska bedriva, måste man först skapa
            sig en uppfattning om hur verkligheten ser ut och vilka mål man
            vill uppnå med politiken för att därefter formulera politiska
            åtgärder som är verksamma för att nå målen med utgångspunkt från
            hur verkligheten ser ut.
          </note>
          <note>
            När man talar om ekonomisk politik och jobbpolitik måste man
            därför först ta ställning till hur ekonomin fungerar i verkligheten
            och sedan driva en politik som är anpassad till det.
          </note>
          <note>
            En stor skillnad mellan Alliansen och De rödgröna i årets valrörelse
            var just att Alliansens jobbpolitik utgick från hur samhällsekonomin
            faktiskt fungerar och hur nya jobb faktiskt växer fram.
          </note>
          <note>
            En grundläggande förutsättning för en god ekonomisk utveckling
            är att statsfinanserna är i ordning och att inflationen hålls
            i schack. Om detta råder sedan i vart fall 1990-talet bred politisk
            enighet i Sverige. Av de sju tidigare riksdagspartierna är det
            bara Vänsterpartiet som inte frivilligt har ställt sig bakom det
            ekonomisk-politiska ramverk som har tjänat Sverige väl.
          </note>
          <note>
            Den andra grundläggande förutsättningen för en god ekonomisk
            utveckling tycks däremot i hög grad vara ifrågasatt av oppositionen,
            nämligen betydelsen av positiva drivkrafter. Det ska finnas drivkrafter
            för var och en att arbeta. Det ska finnas drivkrafter för alla
            med en företagsidé att starta företag. Det ska finnas drivkrafter
            för företagen att anställa, och det ska finnas drivkrafter för
            den som har kapital att investera i företag och utveckling.
          </note>
          <note>
            Om medborgarnas inkomstskatt vore 100 procent skulle mindre arbete
            utföras. Om bolagsskatten vore 100 procent skulle färre företag
            startas. Om det inte är tillräckligt lönsamt att anställa kommer
            färre att anställas, och om det inte lönar sig tillräckligt att
            investera i företag och utveckling i Sverige kommer färre investeringar
            att göras här.
          </note>
          <note>
            Att skapa dessa positiva drivkrafter har varit ett centralt inslag
            i Alliansens jobbpolitik. Vi har gjort det mer lönsamt att arbeta
            genom att minska skatten för alla som jobbar och mest för dem
            med låga och medelhöga inkomster. Det handlar om ungefär 18 000
            per år för ett vårdbiträde, för att ta ett exempel.
          </note>
          <note>
            Vi har gjort det mer lönsamt att driva företag genom att minska
            bolagsskatten och göra fåmansbolagsbeskattningen mer förmånlig.
            Vi har gjort det billigare att anställa genom att sänka arbetsgivaravgifterna
            dels generellt, dels extra mycket för den som anställer unga,
            långtidsarbetslösa, långtidssjukskrivna och vissa invandrargrupper.
            Och vi har gjort det lönsammare att investera i Sverige genom
            att ta bort straffskatten på sparande och ägande, även kallad
            förmögenhetsskatten.
          </note>
          <note>
            Vill man använda nationalekonomiska etiketter skulle man också
            kunna säga att det här är en politik som i motsats till klassisk
            keynesianism inte huvudsakligen fokuserar på efterfrågesidan i
            ekonomin, även om det finns inslag i politiken som också stimulerar
            efterfrågan. I stället står utbudssidan i fokus, till exempel
            tillgången på arbetskraft och kapital.
          </note>
          <note>
            Forskning och beprövad erfarenhet har visat att det här är en
            politik som fungerar. Den hänger ihop, och den bygger på en insikt
            om hur ekonomin verkar.
          </note>
          <note>
            Även John F Kennedy, demokrat och därmed en vänsterman i amerikansk
            politik, delade den här insikten, i motsats till oppositionen
            i den här kammaren.
          </note>
          <note>
            Kennedy föreslog 1963 en betydande inkomstskattesänkning och
            motiverade den med en argumentation som är ganska lik den som
            Alliansen använder. Han sade i ett anförande så här:
          </note>
          <note>
            Bara full sysselsättning kan balansera budgeten, och skattelättnader
            kan lägga grunden för den sysselsättningen. Syftet med att sänka
            skatter nu är inte att skapa ett budgetunderskott utan att åstadkomma
            en mer välståndsbringande expanderande ekonomi som kan ge ett
            budgetöverskott. Han hade med en rad om sitt skattesänkningsförslag
            i det anförande han var på väg att hålla i Dallas den där ödesdigra
            novemberdagen för 47 år sedan. Förslaget antogs sedermera av kongressen
            1964 och anses av många ekonomer ha bidragit till att ge USA hög
            tillväxt och därmed ökat välstånd under resten av 1960-talet.
          </note>
          <note>
            Positiva drivkrafter är således centralt, och de är viktiga på
            både kort och lång sikt. Reformer för ökade drivkrafter ger självklart
            effekt i det korta perspektivet men också långsiktigt. För att
            säkra tillväxt och välstånd även på lång sikt krävs naturligtvis
            ytterligare åtgärder, till exempel ett utbildningssystem som ger
            våra unga en god förberedelse för arbetslivet och forskningssatsningar
            som ger utrymme för nytänkande och utveckling.
          </note>
          <note>
            Herr talman! Sammanfattningsvis har nya jobb goda förutsättningar
            att växa fram i Sverige om vi dels håller fast vid en ansvarsfull
            politik för stabila statsfinanser och låg inflation, dels strävar
            efter att hela tiden förbättra förutsättningarna och drivkrafterna
            för arbete, företagande och investeringar. Det är Alliansens mål
            för den nya mandatperioden.
          </note>
          <note>
            (Applåder)
          </note>
          <note type="speaker">
            Anf. 182 MONICA GREEN (S) replik:
          </note>
          <note>
            Herr talman! Andreas Norlén säger att man ska titta på hur verkligheten
            ser ut. Det skulle vara väldigt bra om Moderaterna gjorde det:
            att man tittade på barnfattigdomen, att man tittade på skillnaderna
            mellan män och kvinnor som har ökat och blivit värre under den
            här tiden, att man tittade på de sjuka som nu kastas utför en
            stupstock och att man tittade på den 30-procentiga ungdomsarbetslösheten.
            Det är det som är verkligheten.
          </note>
          <note>
            Sedan står Andreas Norlén här och hyllar USA, där många måste
            ha två jobb för att över huvud taget klara sig. Fattigdom är mycket
            vanligt. Brottsligheten ökar hela tiden i många delar av USA.
          </note>
          <note>
            Jag förstår inte hur Andreas Norlén kan tycka att vi ska ta efter
            en amerikansk modell. Det är ju där man bygger murar runt omkring
            sig för att skillnaderna är så stora.
          </note>
          <note>
            Jag tror nog att Kennedy var mer moderat än Andreas Norlén, så
            jag tror inte att vi ska betrakta USA som ett föregångsland i
            det här avseendet.
          </note>
          <note type="speaker">
            Anf. 183 ANDREAS NORLÉN (M) replik:
          </note>
          <note>
            Herr talman! Monica Green debatterar ungefär som hon brukar.
            Hon sluggar vilt åt alla håll och tar upp alla tänkbara politikområden
            på en minut. Det är en bedrift i sig.
          </note>
          <note>
            Poängen med mitt anförande var just att lyfta fram betydelsen
            av drivkrafter i ekonomin drivkrafter för arbete, drivkrafter
            för företagande och drivkrafter för investeringar. Det är ju just
            genom jobb, företagande och investeringar som vi skapar resurser
            för att hjälpa de barn som har det svårt och för att hjälpa de
            sjuka som behöver vårt stöd.
          </note>
          <note>
            När det gäller parallellen till USA var poängen inte att i alla
            delar hylla den amerikanska samhällsmodellen men däremot att visa
            på att det finns empiriska, erfarenhetsmässiga belägg för att
            sänkta inkomstskatter gör att fler arbetar. Det ger en högre ekonomisk
            tillväxt och därmed ökade resurser och ökat välstånd.
          </note>
          <note>
            Sedan är naturligtvis USA ett helt annat samhälle på många sätt
            än vad Sverige är. Vi har en välfärdsstat som man inte har i USA,
            och den har vi ett gemensamt, brett politiskt stöd för och ska
            slå vakt om. Men USA kan ändå ge den erfarenheten att man faktiskt
            tjänar på att göra det mer lönsamt att arbeta.
          </note>
          <note type="speaker">
            Anf. 184 MONICA GREEN (S) replik:
          </note>
          <note>
            Herr talman! Vi har en välfärdsstat i Sverige som vi har byggt
            upp under en lång tid och som vi socialdemokrater är väldigt stolta
            över men som ni moderater hela tiden har varit emot. Vid varje
            reform som vi har genomfört har ni sagt nej, nej, nej. Vi ska
            inte ha den här reformen, för det är till för de många och hur
            ska det gå.
          </note>
          <note>
            Ni har varit motståndare hela tiden. Ni var även motståndare
            när vi skulle sätta ordning och reda i ekonomin under 90-talet.
            Nu slår ni er för bröstet och påstår i stort sett att det var
            ni som gjorde det.
          </note>
          <note>
            Jag lyckades med mycket i mitt anförande, men det var för att
            jag besvarade det som Andreas Norlén sade.
          </note>
          <note type="speaker">
            Anf. 185 ANDREAS NORLÉN (M) replik:
          </note>
          <note>
            Herr talman! Det är intressant att det är så svårt för Monica
            Green att debattera det jag faktiskt tog upp, nämligen förutsättningarna
            för att skapa jobb och välstånd.
          </note>
          <note>
            Monica Green får gärna i sina anföranden ta upp sina hjärtefrågor,
            men här var frågan: Vad ska man driva för politik för att det
            faktiskt ska bli fler jobb och för att fler människor ska arbeta?
            Det verkar hon ha väldigt svårt att formulera några tankar och
            förslag omkring.
          </note>
          <note type="speaker">
            Anf. 186 HANS OLSSON (S) replik:
          </note>
          <note>
            Herr talman! När det gäller att positiva drivkrafter som skapar
            tillväxt och jobb skapas via skattesänkningar har jag en liten
            fråga. Sverige och Danmark brukar tävla om vem som har det största
            skattetrycket i förhållande till bnp. Nu leder Danmark. Turkiet
            och Mexiko tävlar i botten om vilket land som har det lägsta skattetrycket
            i förhållande till bnp.
          </note>
          <note>
            Då är min fråga: Är det bättre företagsamhet och bättre möjlighet
            att skapa sysselsättning i Mexiko och Turkiet med den låga skatten
            än det är i Danmark och Sverige med det höga skattetrycket?
          </note>
          <note>
            (Applåder)
          </note>
          <note type="speaker">
            Anf. 187 ANDREAS NORLÉN (M) replik:
          </note>
          <note>
            Herr talman! Den centrala poängen med mitt anförande var just
            att det är viktigt att skapa positiva drivkrafter för jobb, företagande
            och investeringar. Det är det centrala budskapet.
          </note>
          <note>
            För övrigt var det ett sakfel där. Det är faktiskt Sverige som
            leder skattetrycksligan nu när Danmark har sänkt sina inkomstskatter.
          </note>
          <note>
            Det är ju så att de här samhällena som tas upp är väldigt olika.
            De går därför inte att jämföra dem. Vi i Sverige är överens om
            att vi ska ha en välfärdsstat.
          </note>
          <note>
            Det kommer att göra att vi under all framtid har ett väsentligt
            högre skattetryck än de länder som väljer en helt annan samhälls-
            och välfärdsmodell. Men det förtar inte effekten av att lägre
            skatter och väl inriktade, smarta skattesänkningar faktiskt gör
            att fler kommer i jobb, att fler företag startas, att fler investeringar
            görs och att därmed tillväxten och vårt välstånd ökar och därmed
            ger ökade resurser för välfärdssatsningar.
          </note>
          <note type="speaker">
            Anf. 188 HANS OLSSON (S) replik:
          </note>
          <note>
            Herr talman! Hur kan det komma sig att de nordiska länderna som
            har det största skattetrycket i förhållande till omvärlden samtidigt
            har den högsta sysselsättningsgraden av jämförbara länder? Det
            talar ju precis tvärtemot vad Andreas Norlén säger.
          </note>
          <note type="speaker">
            Anf. 189 ANDREAS NORLÉN (M) replik:
          </note>
          <note>
            Herr talman! Jag tycker att det är lite märkligt att socialdemokrater
            har så svårt att ta till sig tanken om att drivkrafter faktiskt
            betyder någonting för människor. Om jag har 100 procent av min
            inkomst i skatt jobbar jag mindre än om jag har 50 procent av
            min inkomst i skatt eller 25 procent.
          </note>
          <note>
            Jag tycker att det är en argumentation som också visar att man
            inte vill ta till sig den forskning och erfarenhet som finns.
            Sysselsättningsgraden i ett samhälle påverkas till exempel av
            hur stor andel kvinnor som arbetar. Vi har många fler kvinnor
            som jobbar i Sverige än i många andra länder. Det finns alltså
            många förklaringar till detta.
          </note>
          <note type="speaker">
            Anf. 190 JONAS SJÖSTEDT (V) replik:
          </note>
          <note>
            Herr talman! Tack, Andreas Norlén! Jag tycker att Hans Olssons
            fråga är mycket relevant, och den saknar fortfarande svar. Man
            behöver inte jämföra med Mexiko; man kan jämföra med EU. Andreas
            Norlén talar om forskning, men vi talar om verklighet. Vi har
            den högsta sysselsättningsgraden och också det största skattetrycket.
            Motsäger inte detta det som du nyss har sagt?
          </note>
          <note>
            Jag ska också säga att jag tycker att ditt tal var en exposé
            över vad alliansregeringen gjorde under den förra mandatperioden,
            och gott så. Men här fanns inte ett enda konkret förslag som ger
            fler jobb i massarbetslöshetens Sverige. Här fanns inte en enda
            strimma av hopp till de hundratusentals unga som i dag inte kan
            försörja sig och flytta hemifrån. Det var bara en historiebeskrivning
            av vad som redan har skett. Om man redan har gjort det man tror
            på och det sedan inte leder någonstans är risken att massarbetslösheten
            biter sig fast om man inte är beredd att gå vidare.
          </note>
          <note>
            Sedan till min konkreta fråga som gäller en specifik del av regeringens
            politik. Hur passar vårdnadsbidraget rent konkret in i politiken
            för att öka incitamenten för att arbeta?
          </note>
          <note type="speaker">
            Anf. 191 ANDREAS NORLÉN (M) replik:
          </note>
          <note>
            Herr talman! Jonas Sjöstedt kan vara alldeles lugn. Regeringen
            och Alliansen kommer självklart att fortsätta driva en aktiv politik
            för att göra det mer lönsamt att arbeta, driva företag och investera
            i Sverige. Det finns ju flera konkreta förslag i valmanifestet.
            Det handlar om ett femte jobbskatteavdrag, det handlar om sänkt
            restaurangmoms och en rad andra åtgärder.
          </note>
          <note>
            När det gäller sysselsättning och skattetryck började jag säga
            i min slutreplik i det förra replikskiftet att det ju finns en
            mängd sociala och samhälleliga faktorer som påverkar den totala
            sysselsättningen. Det handlar till exempel om att man i ett antal
            länder i Europa har väldigt låg sysselsättning bland kvinnor.
            Där har vi i Sverige en mycket högre förvärvsgrad, vilket vi ska
            vara glada för. Det ger oss tillväxt, och det gör att kvinnor
            har en möjlighet till ett självständigt liv som man inte har i
            ett antal andra länder.
          </note>
          <note>
            Det är klart att den ekonomiska politiken och skattepolitiken
            inte ensamma förklarar sysselsättningsgrad och annat, men de är
            viktiga för att skapa drivkrafter.
          </note>
          <note>
            Jag får ta vårdnadsbidraget i nästa replik.
          </note>
          <note type="speaker">
            Anf. 192 JONAS SJÖSTEDT (V) replik:
          </note>
          <note>
            Herr talman! Jag ser fram emot repliken om vårdnadsbidraget som
            sysselsättningsskapare och incitament. Det gör jag verkligen.
          </note>
          <note>
            Man lovar egentligen bara mer av den politik som faktiskt inte
            fungerar. Sverige är ett samhälle av massarbetslöshet, en massarbetslöshet
            som är på väg att bita sig fast trots att vi har rekordhög ekonomisk
            tillväxt. Ni säger bara att vi ska fortsätta att göra ungefär
            som tidigare. Det ska jämföras med en vänsterpolitik som bygger
            på att man ökar investeringarna i samhället, att man bygger sig
            ur krisen och att man också satsar på offentlig konsumtion.
          </note>
          <note>
            Nu vill jag gärna ha svar på frågan om vårdnadsbidraget.
          </note>
          <note type="speaker">
            Anf. 193 ANDREAS NORLÉN (M) replik:
          </note>
          <note>
            Herr talman! Vi har en jobbpolitik som faktiskt fungerar. Det
            har blivit 100 000 fler jobb i Sverige nu än vad som fanns 2006.
            Vi ser de tydliga prognoserna som visar att arbetslösheten faller
            kraftigt i Sverige. Jag tycker att Jonas Sjöstedt ska se sig om
            i Sverige och se hur företagen nyanställer och se hur de nya jobben
            växer fram.
          </note>
          <note>
            Vårdnadsbidraget är en familjepolitisk rättvise- och valfrihetsreform
            som gör att människor får mer tid, valfrihet och större möjligheter
            att forma sin tillvaro efter eget val. Det är något som är gott
            i sig.
          </note>
          <note type="speaker">
            Anf. 194 VALTER MUTT (MP):
          </note>
          <note>
            Herr talman! Har vi som sitter här blivit maktlösa? Finanskris,
            klimatkris, utfiskning, skogsskövling, ökenutbredning och artutrotning
            skulle kunna tolkas som att vi som är satta att förvalta människors
            förhoppningar om en rättvis och hållbar utveckling helt håller
            på att tappa kontrollen. I stället sätter ansiktslösa ekonomiska
            krafter den verkliga agendan i vår tid.
          </note>
          <note>
            Vid närmare betraktande finns det tack och lov inte fullt fog
            för påståenden om att demokratin avlövas och bara i bästa fall
            aningen förmår bromsa negativa skeenden och inte längre äger kraft
            att skapa ett bättre samhälle. Få saker tror jag i själva verket
            är viktigare än att motverka sådana känslor av vanmakt och uppgivenhet.
          </note>
          <note>
            Det handlar om att i såväl riksdagsdebatter som i det vidare
            offentliga samtalet lyfta fram de verktyg folkstyret faktiskt
            förfogar över. Jag tänker på till exempel vårt gemensamt förvaltade
            pensionskapital i AP-fonderna, vars ägardirektiv fastställs av
            riksdagen. Ägarmakten i dessa hundratals miljarder kronor skulle
            kunna bli till en hävstång för en rättvisare ekonomi som håller
            sig innanför naturens ramar och som satsar massivt i branscher
            som förnybar energi och energieffektivisering och i företag som
            prioriterar jämställdhet, medbestämmande och sjysta villkor för
            anställda också hos underleverantörer i andra länder.
          </note>
          <note>
            På många håll i omvärlden pågår en spännande utveckling på området.
            I exempelvis Kalifornien finns en pensionsfond för de offentliganställda
            som heter Calpers som förvaltar ca 200 miljarder dollar och är
            en av USA:s allra största pensionsfonder. De har investerat i
            något som man kallar för Green Wave Initiative, som innebär riktade
            satsningar mot gröna företag inom solenergi och andra framtidsbranscher.
            Man placerar också några procent av den årliga investeringsvolymen
            i regioner med hög arbetslöshet.
          </note>
          <note>
            Grundfilosofin är att pensionskapitalet bör vara investerande
            snarare än spekulerande och bidra till långsiktigt värdeskapande
            i företag som är medspelare och inte motspelare till ekosystemen.
            En liknande investeringsfilosofi finns också hos många kanadensiska
            pensionsfonder.
          </note>
          <note>
            Ett annat verktyg med stor potential är naturligtvis offentlig
            upphandling, som i flertalet industriländer uppgår till en femtedel
            av den totala ekonomin. Vi kan naturligtvis där ställa avsevärt
            tuffare sociala och miljömässiga krav än hittills och på så vis
            gynna företag som ligger i framkant på områdena. Ja, kanske kraven
            rent av också kan gynna framväxten av nya typer av företag, till
            exempel så kallade stakeholder companies, där utöver ägare och
            anställda även underleverantörer, kunder, ortsbor, miljöintressen
            och andra som berörs av företagets verksamhet också äger reellt
            inflytande.
          </note>
          <note>
            Det här är inte alls så verklighetsfrämmande som det kan låta.
            Lagstiftning om olika former av stakeholder companies har redan
            introducerats i Frankrike, Storbritannien och USA.
          </note>
          <note>
            Jag tror, herr talman, att intresset för politik och samhällsfrågor
            skulle öka om den politiska debatten lite oftare slog på helljuset
            och belyste frågor som ligger en bit bortom den omedelbara dagspolitiken.
            Att inrätta ett framtidsutskott, som man redan har gjort i Finlands
            riksdag, kunde vara en god början.
          </note>
          <note type="speaker">
            Anf. 195 ANDREAS NORLÉN (M) replik:
          </note>
          <note>
            Herr talman! Det var inte utan att jag fick lite kalla kårar
            utmed ryggraden när jag hörde Valter Mutts anförande. Han tyckte
            att vi skulle använda AP-fondernas hundratals miljarder för en
            avancerad statlig industripolitik.
          </note>
          <note>
            Jag kan berätta för Valter Mutt att AP-fondernas ägardirektiv
            inte fastställs i Sveriges riksdag. Tvärtom var ambitionen när
            det nya pensionssystemet sjösattes att se till att varken regering
            eller riksdag hade något inflytande av betydelse över hur AP-fonderna
            placerar sina pengar. Det var mycket tydligt att AP-fondernas
            medel inte skulle få användas för att politiskt styra näringslivet.
          </note>
          <note>
            Löntagarfonderna saliga i åminnelse, eller kanske inte vore en
            västanfläkt jämfört med att använda AP-fondernas hundratals miljarder
            för att försöka styra näringslivets utveckling. Det är inget annat
            än socialism.
          </note>
          <note type="speaker">
            Anf. 196 VALTER MUTT (MP) replik:
          </note>
          <note>
            Herr talman! Nej, det är ramekonomi. Jag hänsyftar till Bertil
            Ohlin, folkpartiledare under 23 år och tillika Nobelpristagare
            i ekonomi. Det här är något som också republikaner i Amerika står
            för. Det handlar inte om detaljstyrning utan det handlar om ramekonomi.
            I stället för att AP-fonderna i dag satsar över 90 procent på
            fossilt bränsle och kärnkraft skulle de satsa på förnybar energi.
          </note>
          <note>
            Det här är något som växer i många länder. Det handlar alls icke
            om detaljstyrning, men det handlar om att skapa nya jobb i framtidsbranscher.
            Det har man gjort i delstaten Quebec i Kanada sedan 1984 under
            en liberal delstatsregering. Det har skapat 120 000 nya jobb i
            Quebec. Liknande pensionsfonder har därför spritts till de övriga
            nio provinserna i Kanada.
          </note>
          <note type="speaker">
            Anf. 197 ANDREAS NORLÉN (M) replik:
          </note>
          <note>
            Herr talman! Om man vill använda AP-fondernas hundratals miljarder
            kronor som ett aktivt politiskt verktyg för att styra utvecklingen
            i näringslivet är det socialism. Det finns ingen annan benämning
            för det. Då tar man in medborgarnas pengar, lägger dem i statligt
            kontrollerade fonder och låter dem agera på marknaden. Det är
            socialism.
          </note>
          <note>
            Jag vill dessutom påpeka att det innebär också ett rätt avsevärt
            risktagande med pensionsspararnas pengar om man ska investera
            i det som Valter Mutt kallar framtidsbranscher. Hur vet han att
            de inte kraschar?
          </note>
          <note type="speaker">
            Anf. 198 VALTER MUTT (MP) replik:
          </note>
          <note>
            Herr talman! Pensionskapitalet användes redan under det stora
            bostadsbyggnadsprogrammet på 60-talet, som den tidens borgerliga
            politiker också var för. Energisanering av miljonprogramsområdena
            skapar stora vinster. Om man satsar på sol och vind skapar det
            vinster. Om vi fortsätter som i dag med en spekulativ finanskapitalism
            skapar det helt ohållbara förluster.
          </note>
          <note type="speaker">
            Anf. 199 JACOB JOHNSON (V):
          </note>
          <note>
            Herr talman! Så har den nya mandatperioden rullat i gång. För
            min egen del innebär det att jag har bytt politikområden; från
            EU-nämnden och miljö- och jordbruksutskottet till skatteutskottet
            och finansutskottet. Det är från klimat, havsmiljö, EU:s jordbrukspolitik,
            biologisk mångfald med mera till pengar och särskilt hur samhället
            med hjälp av skatter ska finansiera välfärden, omfördela bördorna
            mellan rika och fattiga, främja klimatomställningen och utöva
            en restriktiv alkoholpolitik med mera.
          </note>
          <note>
            Många siffror lär det bli att ta ställning till de närmaste åren.
            Men bakom dessa siffror döljer sig människors och naturens väl.
            Det är en stor och spännande utmaning att ta sig an skattefrågorna.
          </note>
          <note>
            Hur ska man då se på skatter? Det finns en hel del kända citat
            man kan referera till. I en strof i Internationalen , som vi i
            och för sig inte brukar sjunga så ofta, sjungs: Båd stat och lagar
            oss förtrycka, vi under skatter digna ner. Det är en text som
            inte känns så bekväm för oss i dag i dessa dagar av försvar för
            finansieringen av välfärdsstaten.
          </note>
          <note>
            Ett annat senare citat är den socialdemokratiska socialministern
            Gustav Möllers uttalande om att varje förslösad skattekrona är
            en stöld från folket. Det uttalandet har fortfarande sin aktualitet
            i meningen att naturligtvis måste de skatteintäkter som stat och
            kommun tar in användas effektivt för avsedda ändamål.
          </note>
          <note>
            Ett tredje ännu mer samtida citat är Mona Sahlins uttalande att
            om man är socialdemokrat tycker man att det är häftigt att betala
            skatt. Även om jag själv inte skulle använda ordet häftigt delar
            naturligtvis jag och andra vänsterpartister andemeningen i Sahlins
            uttalande.
          </note>
          <note>
            Låt mig så här i mitt första skattepolitiska inlägg i kammaren
            få repetera syftet med vårt skattesystem. Enligt skattelagstiftningen
            är ett primärt syfte att täcka det allmännas utgifter, det vill
            säga att finansiera den offentliga sektorn och framför allt det
            vi i dagligt tal kallar välfärden: skolan, vården och omsorgen.
            Men skatter används också i fördelningspolitiskt syfte och för
            att styra beteenden, till exempel med avseende på klimat och miljö
            eller folkhälsan. Skatter kan också användas i stabiliseringspolitiskt
            syfte, det vill säga höjas under tider av högkonjunktur respektive
            sänkas under lågkonjunktur, för att hålla igen respektive stimulera
            efterfrågan.
          </note>
          <note>
            Dessutom finns ett antal principer för hur skatten bör tas ut:
            att det ska vara skatt efter bärkraft, att det ska finnas en koppling
            mellan skatt och förmån, att skattesystemet ska vara rationellt,
            enkelt, kontrollerbart, legitimt, rättssäkert, likformigt med
            mera. Om såväl syftet med skattesystemet som principerna finns
            det nog en ganska bred enighet, även om vi lägger fokus på olika
            delar av detta skattesystem.
          </note>
          <note>
            Mer intressant och politiskt blir det, herr talman, om vi börjar
            gå in och tittar på skatteintäkternas storlek, fördelning och
            användning, inte minst eftersom det återspeglar olika partiers
            ambitioner inom välfärdspolitiken och klimatomställningen.
          </note>
          <note>
            Enligt budgetpropositionen för nästa år kommer skattekvoten under
            perioden 20112014 att ligga på knappt 45 procent, vilket är avsevärt
            lägre än till exempel i slutet på 1980-talet, då andelen var drygt
            50 procent och då vi hade i stort sett full sysselsättning. Det
            var en skillnad på ca 5 procent av bnp, i dag motsvarande ca 165
            miljarder kronor. Det motsvarar på ett ungefär de skattesänkningar
            som regeringen Reinfeldt har genomfört under föregående mandatperiod.
          </note>
          <note>
            Det är mot den bakgrunden intressant att läsa vad den socialdemokratiska
            statsvetaren och debattören Bo Rothstein häromdagen skrev i en
            debattartikel med rubriken Därför har socialdemokratin havererat.
            Rothstein hänvisar i sin artikel till nobelpristagaren och ekonomhistorikern
            Douglass North, som i sin senaste bok (Violence and Social Orders)
            går till kraftigt angrepp mot idén att en effektiv marknadsekonomi
            kräver en liten offentlig sektor och låga offentliga utgifter.
            Tvärtom säger North och hävdar att i länder vars BNP per capita
            överstiger 20 000 dollar om året är andelen offentliga utgifter
            i genomsnitt 53 procent av BNP, det vill säga ca 100 miljarder
            kronor mer.
          </note>
          <note>
            Mycket talar, herr talman, för att Rothstein och North har rätt.
            I utvecklade välfärdssamhällen där invånarna ställer berättigade
            krav på välfärd, kollektivtrafik och universitet i världsklass
            är det både nödvändigt och effektivt med en högre skattekvot än
            den Sverige har i dag. Det är därför en huvuduppgift för en vänster
            värd namnet att ta strid för en skattefinansiering efter förmåga
            som är tillräckligt hög för de politiska mål vi kämpar för.
          </note>
          <note>
            Men nog kan en vän av ordning fråga sig: Betyder detta att arbetarrörelsen
            måste börja sjunga den glömda versen i Internationalen igen, där
            det står att vi under skatter digna ner? Nej, herr talman, det
            finns pengar på andra ställen att ta av. Världens samlade finansiella
            tillgångar har mångdubblats under nyliberalismens och marknadsfundamentalismens
            guldålder. Det finns andra skattekällor.
          </note>
          <note>
            Nej, vi dignar inte ned under höga skatter tvärtom. Om vi gemensamt
            betalar välfärden genom skatter och samtidigt lever upp till Möllers
            påminnelse blir det ett kostnadseffektivt sätt att betala och
            ta ansvar för den trygghet och frihet som en bra välfärd för alla
            innebär. Ja, då blir det just häftigt att betala skatt!
          </note>
          <note type="speaker">
            Anf. 200 GUNNAR ANDRÉN (FP) replik:
          </note>
          <note>
            Herr talman! Det var ett intressant ideologiskt anförande som
            Jacob Johnson höll, tycker jag. Det var en lovsång för de höga
            skatternas inte bara försvar utan också höjande.
          </note>
          <note>
            Jag tycker det är viktigt att diskutera det, inte minst ur Vänsterpartiets
            synpunkt. Har vi en rimlig beskattning på arbete? Man kan beskatta
            kapital, insatsvaror och konsumtion. Men Jacob Johnson företräder
            uppenbarligen den kategori som tycker att arbete är något särskilt
            viktigt som ska beskattas särskilt hårt.
          </note>
          <note>
            Där går en viktig skiljelinje mellan den uppfattning som den
            här regeringen och de partier som står bakom den företräder och
            den linje som Jacob Johnson företräder.
          </note>
          <note>
            Jag tror för min del att människor uppskattar den ökade friheten
            att använda sina pengar till vad man själv helst vill, om man
            inte har så oerhört hög skatt på just arbete.
          </note>
          <note type="speaker">
            Anf. 201 JACOB JOHNSON (V) replik:
          </note>
          <note>
            Herr talman! Gunnar Andrén hörde kanske inte riktigt slutet av
            mitt anförande, som blev lite komprimerat på grund av tidsbrist.
          </note>
          <note>
            Jag hänvisade till att världens samlade finansiella tillgångar
            från att vara ungefär lika stora som världens samlade bnp år 1980
            har ökat till att vara ca 3,5 gånger större år 2007. Vi har alltså
            fått en enorm tillväxt av finanskapitalet. Det kanske ger en fingervisning
            om hur jag tycker att vi ska finansiera en större del av de ökade
            skatterna.
          </note>
          <note type="speaker">
            Anf. 202 GUNNAR ANDRÉN (FP) replik:
          </note>
          <note>
            Herr talman! Det beror på vad man menar med kapital. Som jag
            framfört tidigare tycker jag att det är bra att vi har lyft ut
            bostäderna från kapitalbeskattningen. Jag tror inte att någon
            människa tycker att den egna bostaden ska beskattas över huvud
            taget.
          </note>
          <note>
            Men min fråga går ändå till Jacob Johnson: Anser Jacob Johnson
            och hans parti att den nuvarande beskattningen av arbete är optimal,
            eller ska man höja den ytterligare? Jag tycker att det har varit
            väldigt bra att vi har kunnat sänka skatten på just arbete, för
            det är liksom det mest centrala av allt. Sänkt skatt på arbete
            är bra.
          </note>
          <note type="speaker">
            Anf. 203 JACOB JOHNSON (V) replik:
          </note>
          <note>
            Herr talman! Att dagens beskattning av inkomster är optimal tror
            jag varken Gunnar Andrén eller jag tycker. Den går naturligtvis
            alltid att förbättra.
          </note>
          <note>
            Jag vill ha en starkare fördelningspolitisk profil, till exempel
            att du och jag skulle kunna betala ett antal tusenlappar mer i
            månaden i skatt. Det tror jag att vi klarar av ganska lätt.
          </note>
          <note type="speaker">
            Anf. 204 ANDREAS NORLÉN (M) replik:
          </note>
          <note>
            Herr talman! Jacob Johnson sade att en huvuduppgift är att verka
            för en skattepolitik värd namnet, om jag kommer ihåg hans uttalande
            rätt. Men snarare verkar han tycka att huvuduppgiften är att verka
            för höjda skatter med 100 miljarder, om man ska dra slutsatser
            av hans anförande.
          </note>
          <note>
            Alliansregeringen har under de fyra senaste åren lyckats med
            att både göra stora satsningar på välfärden i kommuner och landsting
            i form av höjda statsbidrag, kömiljard och mycket annat och ge
            människor rejält med pengar kvar i plånboken om man jobbar.
          </note>
          <note>
            Tycker Jacob Johnson att det är dåligt att både satsa på välfärden
            och sänka skatterna? Är han emot den typen av ekonomisk politik
            som både ger människor mer skatt och ger mer pengar till välfärden?
          </note>
          <note type="speaker">
            Anf. 205 JACOB JOHNSON (V) replik:
          </note>
          <note>
            Herr talman! I slutet på 80-talet hade vi en högre skattekvot
            och också en mycket lägre arbetslöshet. Som jag sade tidigare
            finns det väldigt stora behov i samhället. Vi behöver bättre skolor,
            forskning och utbildning, och vi behöver satsa på infrastrukturen.
            Det är ungefär som Jonas Sjöstedt sade tidigare: Vi ska investera
            oss ur arbetslöshetskrisen efter de samhällsbehov som finns. Då
            kan staten och samhället gå före och vara ett lokomotiv i den
            satsningen och i stor utsträckning finansiera med skatter.
          </note>
          <note type="speaker">
            Anf. 206 ANDREAS NORLÉN (M) replik:
          </note>
          <note>
            Herr talman! I mitt anförande talade jag om vikten av drivkrafter:
            drivkrafter för arbete, för företagande och för investeringar.
            Har Jacob Johnson någon förståelse för att människor faktiskt
            vill ha en morot för att satsa på företag eller för att satsa
            på att arbeta mer eller investera i Sverige eller lever han i
            tron att om man chockhöjer skatterna i Sverige kommer vi ändå
            att ha gott om utländska investeringar, gott om människor som
            vill satsa på företagande, gott om människor som vill arbeta mer?
          </note>
          <note type="speaker">
            Anf. 207 JACOB JOHNSON (V) replik:
          </note>
          <note>
            Herr talman! Den starkaste drivkraften tror jag är alla människors
            önskan att vara med och bidra, att kunna försörja sig själva,
            att få ett jobb. Det tror jag är den starkaste drivkraften. Då
            måste det också finnas jobb att få. Det kan man få genom att satsa
            på de eftersatta samhällsbehov som vi alla vet finns.
          </note>
          <note type="speaker">
            Anf. 208 CECILIA BRINCK (M):
          </note>
          <note>
            Herr talman! Syftet med skatteutjämningssystemet är att utjämna
            skillnader i skattekraft och strukturella kostnader mellan kommunerna.
            Det finns ett motsvarande system för landstingen. Jag ifrågasätter
            inte alls behovet av ett sådant system; det är stort och det kommer
            att fortsätta att vara stort. Men det skatteutjämningssystem som
            vi har i dag slår snett. Det har fått konsekvenser som ingen förmodligen
            hade räknat med men som är ganska svåra att hantera. Jag ska försöka
            belysa några av dem.
          </note>
          <note>
            För kommunerna omfattar skatteutjämningssystemet i dag strax
            under 50 miljarder kronor. Staten står för huvuddelen drygt 45
            miljarder. De resterande miljarderna betalades 2009 av tolv kommuner.
            Nio av dem ligger i Stockholms län. De tre som inte gör det är
            Oxelösunds kommun, Lomma kommun och Vellinge kommun.
          </note>
          <note>
            Motsvarande system för landstingen är ännu lättare att berätta
            om. Där finns det nämligen bara en nettobetalare, och det är Stockholms
            läns landsting. Alla andra landsting och regioner är nettomottagare
            i systemet.
          </note>
          <note>
            Problemen med systemet är många. För det första är det så komplicerat
            att de flesta som fattar beslut om det i kommuner och i landsting
            förmodligen inte vet eller kan förutse vilka konsekvenser besluten
            får. Det är i sig ett rätt stort bekymmer att vi har ett system
            som omfattar så mycket pengar men som är så snårigt att de som
            förvaltar det bara i undantagsfall begriper hur det fungerar.
            Jag betraktar mig själv som åtminstone rimligt normalbegåvad.
            Jag har sysslat med kommunalpolitik i många år, men jag ska villigt
            erkänna att det finns mycket i skatteutjämningssystemet som jag
            inte har en aning om hur det fungerar trots idogt studium.
          </note>
          <note>
            Men det allvarligaste är kanske inte de komplicerade reglerna;
            det finns väl antagligen någon någonstans som förstår allihopa.
            Det är i stället de konsekvenser som systemet har, som syns på
            flera plan och som har förstärkts med åren trots att vi har lappat
            och lagat systemet och försökt motverka de negativa konsekvenserna.
          </note>
          <note>
            En kommun som arbetar för att öka sin ekonomiska tillväxt, som
            arbetar för att attrahera nya företag och för att skapa en kommunal
            struktur som gynnar företagande och som gynnar investeringar straffas
            för det genom att kommunen får betala mer i utjämningsbidrag än
            vad man får in i form av ökade skatteintäkter. Det finns många
            delsystem i detta, och det är nämligen så att delsystemet för
            utjämning är så långtgående att det resulterar i praktiskt taget
            samma skattekraft efter utjämningen. Man frågar sig: Vilka är
            då incitamenten för att skapa ett gott näringslivsklimat? Vilka
            är då incitamenten för att bedriva en ansvarsfull ekonomisk politik,
            att sköta kommunens affärer och att förvalta skattebetalarnas
            pengar på ett gott sätt?
          </note>
          <note>
            Herr talman! Det är inte heller rimligt att i stort sett hela
            kommunernas kostnad i systemet bärs av kommunerna i Stockholms
            län. Skatteutjämningssystemet har utretts flera gånger. Just nu
            pågår ytterligare en översyn. Men det går inte att hålla på att
            lappa och laga hur mycket som helst i det existerande systemet.
            Det blir bara krångligare och mer svårgenomträngligt. De negativa
            effekterna får man inte bort.
          </note>
          <note>
            De som försvarar systemets utformning invänder här: Pengarna
            går ju till kommuner och landsting i glesbygden! Pengarna går
            ju till områden som brottas med problem och utmaningar som de
            faktiskt inte kan klara av på egen hand! Men så är det ju inte,
            eller åtminstone i ganska liten utsträckning. Visserligen får
            Norrlandskommunerna mest utjämningsbidrag per invånare i snitt
            lite drygt 10 000 kronor. Men det är inte där de stora pengarna
            hamnar. Det är inte det som belastar systemet. De stora pengarna
            hamnar i stället i Malmö, Göteborg, Norrköping, Örebro, Helsingborg
            och Jönköping. För Malmös del är det drygt 3 miljarder och för
            Göteborgs del ungefär hälften så mycket. De stora vinnarna är
            alltså expansiva tillväxtområden i södra, västra och mellersta
            Sverige.
          </note>
          <note>
            När det gäller systemen för utjämning mellan landstingen finns
            det, som jag sade, bara en enda nettobetalare. Det är Stockholms
            läns landsting, som betalar ungefär 1,3 miljarder in i systemet.
            Alla andra landsting är nettomottagare. Mest pengar går inte alls
            till Norrland, utan mest pengar går till Region Skåne 3,6 miljarder.
            Västra Götaland får 3,4 miljarder och på tredje plats kommer Östergötland
            med 1,2 miljarder.
          </note>
          <note>
            Från det landsting som har landets högsta landstingsskatt, nämligen
            Stockholms läns landsting, går alltså stora summor pengar ut till
            resten av Sverige. Så blir det eftersom dessa kommuner och landsting
            har lägre skattekraft än Stockholmskommunerna. Det handlar inte
            om att de strukturella kostnaderna är högre. Det är inte dyrare
            att bedriva offentlig verksamhet i Göteborg och Malmö än vad det
            är i Stockholm.
          </note>
          <note>
            Den praktiska konsekvensen är att Stockholmsregionen ekonomiskt
            stöttar de två andra storstadsregionerna expansiva tillväxtregioner.
            Detta påverkar negativt dels Stockholmsregionens möjligheter att
            lösa sina egna problem, dels vår möjlighet att stödja dem som
            ju skulle stödjas när systemet infördes, nämligen glesbygdsområdena.
          </note>
          <note>
            På sikt utgör detta skatteutjämningssystem ett hot mot utvecklingen
            inte bara i Stockholms län utan i hela Sverige. Det motverkar
            de positiva effekterna av tillväxt och motverkar därmed ekonomisk
            utveckling.
          </note>
          <note>
            Herr talman! Vi behöver ett system för utjämning mellan kommuner
            och landsting. De offentligt finansierade välfärdstjänsterna måste
            kunna garanteras även i områden där skattekraften är låg och där
            förutsättningarna är besvärliga. Men dagens system fungerar inte.
            Det måste ändras. En lösning kan vara att staten tar det fulla
            finansieringsansvaret. Staten bär ju redan 95 procent av finansieringsansvaret.
            På det sättet bestraffas inte längre kommuner som arbetar för
            att förbättra sitt näringslivsklimat och sin skattekraft. Framför
            allt ställs inte kommuner och landsting mot varandra, vilket sker
            i dagens system.
          </note>
          <note type="speaker">
            Anf. 209 PETER PERSSON (S) replik:
          </note>
          <note>
            Herr talman! Det vore dystert om det är Cecilia Brincks mening
            som förebådas i Moderaternas ställningstagande i den kommitté
            som nu har att överse inkomstutjämningen.
          </note>
          <note>
            Jag skulle vilja fråga dig, Cecilia Brinck: Tror du att benägenheten
            att utveckla en kommun är mindre för kommunalmän och kommunalkvinnor
            i Borgholm för att ta en sydlig kommun än i Täby, en Stockholmskommun?
            Tror du att benägenheten att arbeta för kommunens utveckling är
            mindre hos kommunpolitikerna i Borgholm än i Täby?
          </note>
          <note type="speaker">
            Anf. 210 CECILIA BRINCK (M) replik:
          </note>
          <note>
            Herr talman! Jag tror att benägenheten hos kommunpolitiker att
            arbeta för att utveckla och förbättra situationen i sin kommun
            minskar när man tar ifrån dem incitamenten att göra det. Jag tror
            att benägenheten att bedriva ett aktivt förbättringsarbete minskar
            när man inte får behålla frukterna av det goda arbetet och när
            man faktiskt bestraffas när man ökar sin skattekraft genom att
            man arbetar för att dra nya företag och verksamheter till kommunen.
            Det tror jag minskar kommunalpolitikernas benägenhet att arbeta
            för att förbättra situationen.
          </note>
          <note type="speaker">
            Anf. 211 PETER PERSSON (S) replik:
          </note>
          <note>
            Herr talman! Från Täby, med 160 procent av medelskattekraften,
            reser man som semesterfirande till Borgholm, med 70 procent av
            medelskattekraften. Och Cecilia Brinck orkar påstå att Borgholmsborna,
            och särskilt deras förtroendevalda, idkar slöhet och inte vill
            arbeta för att utveckla sin kommun. Men det går bra att åka dit
            och sola sig!
          </note>
          <note type="speaker">
            Anf. 212 CECILIA BRINCK (M) replik:
          </note>
          <note>
            Herr talman! Nu slåss Peter Persson mot en motståndare som inte
            finns. Inget av det han nu angrep mig för ingick i det jag sade.
          </note>
          <note>
            Jag tror att kommunalpolitiker de jag har träffat i olika sammanhang
            arbetar så mycket som de känner att de kan för att förbättra situationen
            i sina kommuner. Men vad händer om de inte får behålla följderna
            och frukterna av det de gör? Om incitamenten för att sänka kommunalskatten
            och för att bedriva ett aktivt arbete i kommunen minskar gör man
            självfallet inte detta riktigt lika flitigt.
          </note>
          <note type="speaker">
            Anf. 213 JOHNNY MUNKHAMMAR (M):
          </note>
          <note>
            Herr talman! Så här i inledningen av en mandatperiod borde man
            ägna sig mer åt att tänka nytt än åt att gräva nya och gamla skyttegravar
            mellan partierna. Jag tänkte därför ta upp ett mer långsiktigt
            och internationellt perspektiv än vad som kanske annars är gängse
            i den här typen av debatter.
          </note>
          <note>
            Jag tänker ställa frågan: Finns det någon övergripande inriktning
            på den ekonomiska politiken som kan främja tillväxt, sysselsättning,
            fattigdomsbekämpning, sociala framsteg och upplevt välmående hos
            befolkningen? Svaret är ja. Det kan kallas ekonomisk frihet.
          </note>
          <note>
            Ekonomisk frihet är också ett samlingsbegrepp för ett antal olika
            företeelser som handlar om hur lätt det är att starta företag,
            hur mycket makt man har över den egna inkomsten, hur lätt det
            är att handla med utlandet, i hur många branscher man får bedriva
            företagsamhet och om hur lätt det är att konkurrera med andra
            företag.
          </note>
          <note>
            Det är ett antal företeelser som tillsammans anger hur stor den
            ekonomiska friheten i ett visst land är. Detta utvärderas av Heritage
            Foundation och Wall Street Journal varje år i Index of Economic
            Freedom . Det har gjorts i ett antal år, och det bygger på alla
            tillgängliga data från OECD, Världsbanken och andra, som är objektiva
            och som vi alla grundar våra analyser på.
          </note>
          <note>
            Där har man kommit fram till att under 25 år i stort sett har
            den ekonomiska friheten i världen ökat. Mellan länder det kan
            kallas globalisering och inom länder har den ekonomiska friheten
            ökat. Det har blivit lättare att handla, lättare att driva företag,
            lättare att investera. På massor av sätt har den ekonomiska friheten
            ökat runt om i världen. Och vad har det gett för effekter: Jo,
            det har gett en fördubbling av den genomsnittliga inkomsten per
            person i världen. Det har lett till den snabbaste minskningen
            av den extrema fattigdomen hittills i världen. Vi har sett hundratals
            miljoner människor i Kina och Indien framför allt men också på
            andra ställen som har lämnat den extrema fattigdomen och gått
            in i en mycket bättre levnadsstandard, tack vare den ekonomiska
            friheten. Tack vare chansen för de här människorna att bygga sig
            en bättre framtid har de byggt sig en bättre framtid, och fattigdomen
            har minskat och de sociala framstegen är stora.
          </note>
          <note>
            Tyvärr kunde man notera i den senaste upplagan av indexet att
            under finanskrisen minskade för första gången den ekonomiska friheten
            i hälften av alla världens länder. Då kan man fråga sig: Vad gjorde
            de? Jo, framför allt ägnade de sig åt att spendera enormt mycket
            pengar från skattebetalarna, skapa stora underskott och stora
            stimulansprogram. Då kan man fråga sig: Gick det bättre för de
            länderna i finanskrisen? Svaret är: Nej, de länder som drog på
            sig stora underskott och skulder genom stimulansprogrammen fick
            inte en bättre utveckling. Det är de som nu sitter mest fast,
            Spanien och Storbritannien, i underskott och inte har tillräcklig
            tillväxt.
          </note>
          <note>
            En annan poäng som är relevant i sammanhanget kommer från en
            ny studie och handlar om att en aspekt av den ekonomiska friheten
            är den fria rörligheten. Det är nämligen så, och det kanske kunde
            vara relevant att ha några representanter för det parti här i
            kammaren som inte gillar invandring, att det finns en studie som
            visar att ju mer invandring man har i ett land, desto mer stiger
            lönerna för dem som bor i landet. Det finns ibland en uppfattning
            att invandring skulle sänka löner. Så är det inte. Tvärtom ökar
            lönerna om man har stor invandring, och fri rörlighet är centralt
            för ekonomisk frihet.
          </note>
          <note>
            Man kan också se att ju friare arbetsmarknaden är i ett land
            desto mer ökar lönerna, tack vare invandringen, så det är inte
            så att vi behöver en massa regleringar på arbetsmarknaden och
            en massa avtal av olika slag för att se till att invandringen
            inte leder till lönedumpning. Tvärtom leder en fri arbetsmarknad
            och en fri invandring till höjda löner.
          </note>
          <note>
            Så kommer vi till Sverige. Under de 25 åren som den ekonomiska
            friheten har ökat i världen har den också ökat dramatiskt i Sverige,
            därför att vi har avreglerat marknader, sålt statligt ägande i
            företag, sänkt marginalskatter, gjort Riksbanken oberoende, fått
            låg inflation massor av saker som har ökat den ekonomiska friheten
            och öppnat nya sektorer för företagande. Detta har också gett
            Sverige en mycket bättre ekonomisk utveckling. Det har skett under
            såväl borgerliga som socialdemokratiska regeringar. Socialdemokraterna
            kanske gjorde det delvis motvilligt, men de har också varit med
            på den resa som handlar om ökad ekonomisk frihet i Sverige. Faktum
            är att Sverige är ett av de länder i Europa som har ökat den ekonomiska
            friheten allra mest. Vi har därför klarat oss väldigt bra.
          </note>
          <note>
            Nu är då frågan: Ska vi fortsätta att öka den ekonomiska friheten
            i Sverige? Ska vi fortsätta att öppna nya branscher för företagande
            och avveckla offentliga monopol? Ska vi sälja statligt ägande
            i företag och ta ned skatterna, så att vi kan fortsätta på den
            framgångsväg som har varit Sveriges under mycket lång tid och
            som har varit en framgångsväg för alla de länder som har ökat
            sin ekonomiska frihet i 25 år? Mitt enkla svar är: Ja, vi ska
            fortsätta att öka den ekonomiska friheten, för det är framgångsvägen.
            Det visar inte minst 179 länder och det visar också Sverige. Vi
            ska inte ägna oss åt den vänstersväng som förutspåddes före valet
            med skattechocker och bidragshöjningar. Det sade också väljarna,
            klokt nog, nej till.
          </note>
          <note>
            Jag skulle snarare vilja förorda att vi sätter upp ett ambitiöst
            mål. Sverige är i dag på plats 21 av 179 ett av världens ekonomiskt
            friaste länder. Det är klart att vi ska till topp tio.
          </note>
          <note type="speaker">
            Anf. 214 PETER PERSSON (S) replik:
          </note>
          <note>
            Herr talman! Munkhammar talade tidigare i dag drömskt om det
            skattetryck som fanns på Erlanders tid. Tidigare generationer
            socialdemokrater har ju en benägenhet att upptas i Moderaternas
            famn, trots att det nog trotsar deras egen vilja.
          </note>
          <note>
            Nu vill jag fråga dig, Munkhammar: Vilken är din ideala skattenivå?
            Vilken skatteandel vill du ha av bnp i dag? Vilket är ditt mål?
          </note>
          <note>
            Den andra frågan är: När människors inkomster stiger, när skatterna
            minskar, när utrymmet i börsen blir större och om man vill ha
            en bättre standard på dagis och skola, ska man då kunna använda
            den egna plånboken och köpa en bättre standard i den verksamheten?
          </note>
          <note type="speaker">
            Anf. 215 JOHNNY MUNKHAMMAR (M) replik:
          </note>
          <note>
            Herr talman! Svaret på frågorna om skattetrycket är att man inte
            på förhand kan säga exakt vilket skattetryck man ska landa i.
            Jag kan bara konstatera att vi har ett stort utrymme i Sverige
            och de flesta andra länder att fortsätta att sänka skatter för
            att göra så att människor får mer pengar kvar, att man kan leva
            på sin lön. Företag behöver behålla sina pengar för att kunna
            anställa och för att kunna göra investeringar. Så på massor av
            sätt behöver vi fortsätta att också på skatteområdet öka den ekonomiska
            friheten, så att människor har mycket mer pengar att röra sig
            med och så att vi kan investera och skapa nya jobb.
          </note>
          <note>
            Man kan ställa motfrågan: Vilket skattetryck vore det ideala
            om du skulle bestämma? Är det 50 procent, är det 60 procent? Det
            fanns en person i er tidigare rödgröna koalition här som talade
            om en dramatisk skattehöjning. Delar du den uppfattningen?
          </note>
          <note type="speaker">
            Anf. 216 PETER PERSSON (S) replik:
          </note>
          <note>
            Herr talman! Svara på min fråga nästa gång, Munkhammar: Ska den
            egna plånboken kunna öppnas för att köpa det som dras undan när
            skatterna minskar?
          </note>
          <note>
            Mitt svar på din fråga är: Fixeringen hos socialdemokratin finns
            inte där utan i ett fungerande välfärdssamhälle. Skatterna är
            inte ett mål, de är ett medel.
          </note>
          <note type="speaker">
            Anf. 217 JOHNNY MUNKHAMMAR (M) replik:
          </note>
          <note>
            Herr talman! Svaret på frågan om tillgången till välfärdstjänster
            är den att vi under den förra mandatperioden har sett till att
            både sänka skatter och satsa mer pengar på välfärdstjänsterna.
            Det har gjort att tillgången har blivit bättre. Till exempel har
            köerna till sjukvården minskat. Det är den politik som vi tänker
            fortsätta att förorda.
          </note>
          <note>
            Ifall människor känner ett behov av att köpa sig bättre tjänster
            är det ett misslyckande. Och det är ett misslyckande som tidigare
            har skett och som vi försöker komma förbi genom att öka tillgängligheten,
            för alla ska ha tillgång till den bästa utbildningen och till
            den bästa sjukvården.
          </note>
          <note>
            Ajournering
          </note>
          <note>
            Kammaren beslutade kl. 15.26 på förslag av talmannen att ajournera
            förhandlingarna till kl. 15.30, då statsminister Fredrik Reinfeldt
            (M) skulle lämna information från Europeiska rådets möte den 28
            och 29 oktober.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 15.30.
          </note>
          <note>
            8 § Information från regeringen om Europeiska rådets möte den
            28 och 29 oktober
          </note>
          <note type="speaker">
            Anf. 218 Statsminister FREDRIK REINFELDT (M):
          </note>
          <note>
            Herr talman! Ärade ledamöter! Europeiska rådet träffades i Bryssel
            den 28 och 29 oktober under ledning av den valde ordföranden Herman
            Van Rompuy. I fokus för mötet stod som förväntat den ekonomiska
            styrningen i unionen. Herman Van Rompuy presenterade slutrapporten
            från den ekonomiska expertgrupp, den så kallade task force, som
            han lett sedan mars i år. Diskussionen kom till stor del att koncentreras
            till en specifik del av expertgruppens rapport, nämligen den permanenta
            krishanteringsmekanismen. Denna föreslås ersätta den tillfälliga
            krishanteringsmekanism som varar till 2013 och som tillkom i samband
            med den ekonomiska krisen i Grekland.
          </note>
          <note>
            Toppmötet behandlade också förberedelserna inför G20-mötet i
            Seoul den 1112 november och klimatmötet i Cancún i början av december.
            Därutöver diskuterades EU:s kommande toppmöten med USA, Ryssland,
            Ukraina, Indien och Afrika.
          </note>
          <note>
            Herr talman! Det nya Lissabonfördraget har varit i kraft under
            mindre än ett år. Processen som ledde fram till antagandet av
            Lissabonfördraget sträckte sig nästan över en tioårsperiod. Det
            var först under det svenska ordförandeskapet förra hösten som
            de sista knutarna kunde lösas upp och fördraget träda i kraft.
          </note>
          <note>
            Jag vet därför av egen erfarenhet hur svårt och känsligt det
            kan vara för medlemsländer att anta fördragsändringar. Entusiasmen
            var också begränsad bland flertalet medlemsländer i torsdags och
            fredags när det stod klart att vi åter kommer att behöva justera
            fördraget för att inrätta den permanenta krishanteringsmekanismen.
          </note>
          <note>
            Jag vill dock understryka en viktig sak. Toppmötet var rörande
            enigt om att det denna gång handlar om en begränsad justering
            av förslaget enkom i avsikt att inrätta den permanenta krishanteringsmekanism
            som Europas ekonomier så väl behöver.
          </note>
          <note>
            Även om den svenska ekonomin är god är situationen fortsatt bräcklig
            i många andra medlemsländer. Vi kan inte heller utesluta att vi
            får se ytterligare en kris av samma dignitet som den grekiska.
            Detta kräver god beredskap, vilket är något som Sverige har allt
            att vinna på inte minst då svenska jobb och svensk välfärd är
            starkt beroende av att resten av Europa producerar och konsumerar.
            Sverige kan som bekant inte isolera sig från en kris i Europa
            när 60 procent av vår export går till europeiska länder.
          </note>
          <note>
            Europeiska rådets ordförande Herman Van Rompuy kommer nu att
            konsultera medlemsländerna för att vid toppmötet i december föreslå
            vilka fördragsjusteringar som kan bli aktuella. Kommissionen kommer
            i sin tur, i nära samarbete med Herman Van Rompuy, att utarbeta
            ett förslag om hur den permanenta krishanteringsmekanismen ska
            se ut. Tanken är att även denna rapport ska vara klar till toppmötet
            i december. Detta är bra. Jag påtalade vid mötet vikten av att
            krishanteringsmekanismen vilar på ett solitt regelverk för att
            kunna bli effektiv.
          </note>
          <note>
            Vid toppmötet i december kommer Europeiska rådet också att kunna
            granska ett förslag till krishanteringsmekanism innan vi tar ställning
            till typen av fördragsjustering. Vi kommer också att ha kommit
            en bit på väg i behandlingen av de förslag om skärpt ekonomisk
            styrning som kommissionen presenterade i slutet av september.
          </note>
          <note>
            Jag underströk också vid toppmötet att krishanteringsmekanismen
            bör vara öppen för deltagande av samtliga medlemsländer som så
            önskar.
          </note>
          <note>
            Herr talman! Jag tillsammans med många andra stats- och regeringschefer
            framförde tveksamheter inför förslaget att suspendera rösträtten
            för ett land som allvarligt bryter mot EMU:s grundläggande principer.
            Det skulle kräva en mycket större fördragsändring samtidigt som
            ändringen inte är nödvändig för att inrätta den permanenta krishanteringsmekanismen.
            Dessutom skulle en sådan fördragsändring sannolikt föranleda komplicerade
            folkomröstningar i ett antal medlemsländer och därmed till och
            med kunna riskera inrättandet av krishanteringsmekanismen.
          </note>
          <note>
            I slutsatstexten ges nu bara ett icke tidsbestämt uppdrag till
            Herman Van Rompuy att konsultera medlemsländerna gällande euroländernas
            rättigheter att delta i beslutsfattande i EMU-relaterade processer
            vid ett permanent hot, som det uttrycks, mot hela euroområdets
            stabilitet. Detta är en förbättring dels för att det handlar om
            en betydande urvattning av det tysk-franska förslaget, dels för
            att det inte berör Sverige.
          </note>
          <note>
            Herr talman! Vid toppmötet hölls en intressant diskussion om
            de avsevärda budgetnedskärningar som flera medlemsländer nu tvingas
            göra. Inte mindre än 24 av EU:s 27 medlemsstater är föremål för
            underskottsförfarande inom EU:s stabilitets- och tillväxtpakt.
            Dessa länders budgetunderskott överstiger gränsvärdet på 3 procent.
            Den genomsnittliga offentliga skuldsättningen stiger nu mot 90
            procent av bnp i EU samtidigt som det är avsevärt högre i flera
            länder.
          </note>
          <note>
            Allt detta har lett till betydande sparpaket i många länder.
            Senast såg vi Storbritannien lägga fram budgetnedskärningar på
            81 miljarder pund över nästa fyraårsperiod. Den brittiska finansministern
            George Osborne har också talat om nedskärningar motsvarande 490
            000 jobb i den offentliga sektorn.
          </note>
          <note>
            I skarp kontrast till denna situation befinner sig Sverige som
            genomgår en snabb återhämtning och vars finansiella sparande bedöms
            vara tillbaka på överskott redan om något år, och det utan att
            behöva ta till nedskärningar eller skattehöjningar för att nå
            dit.
          </note>
          <note>
            Diskussionen utmynnade i slutsatser om att även EU:s budget och
            nästa finansiella perspektiv måste reflektera den budgetkonsolideringsprocess
            som nu pågår i många EU-länder.
          </note>
          <note>
            Jag undertecknade dessutom tillsammans med tolv andra medlemsländer
            ett brev som klargör att Europaparlamentets förslag att höja EU:s
            budget för år 2011 med 6 procent är oacceptabelt. Vi kan inte
            tänka oss mer än den av rådet beslutade nivån på 2,91 procent.
            För svenskt vidkommande är redan 2,91 procent en för hög nivå,
            men med denna nivå lyckades vi forma en så kallad blockerande
            minoritet mot Europaparlamentet.
          </note>
          <note>
            Herr talman! Vi diskuterade också förberedelserna inför G20-mötet
            som ska hållas den 1112 november i Seoul. Huvudpunkterna på detta
            möte rör G20:s tillväxtramverk, tidigare åtaganden på finansmarknadsområdet
            och styrnings- och inflytandereformerna i IMF.
          </note>
          <note>
            Vi berörde också kort förberedelserna inför klimatmötet i Cancún.
            Vi enades bland annat om att i mars återkomma till frågan om EU
            kan minska sina växthusgasutsläpp ytterligare.
          </note>
          <note>
            Slutligen diskuterade vi förberedelserna för EU:s kommande toppmöten,
            som jag nämnde, med USA, Ryssland, Ukraina, Indien och Afrika.
          </note>
          <note>
            Jag är nu beredd att svara på ledamöternas frågor.
          </note>
          <note type="speaker">
            Anf. 219 MARIE GRANLUND (S):
          </note>
          <note>
            Herr talman! Jag tackar statsministern för återrapporteringen.
            Vi socialdemokrater tycker att det viktigt att göra denna fördragsändring
            för att åstadkomma en permanent krishanteringsmekanism. Vi tycker
            dock inte, och antar att regeringen delar vår uppfattning, att
            det är rimligt att länder som Tyskland och Frankrike går bakom
            EU:s rygg och gör upp egna agendor.
          </note>
          <note>
            Vi vet att om EU inte har en permanent krishanteringsmekanism
            kommer Europas löntagare att drabbas. Därför tycker vi att det
            är rimligt att den görs.
          </note>
          <note>
            Vi kräver dock, precis som vi krävt i EU-nämnden, att det är
            viktigt att nuvarande maktbalans enligt Lissabonfördraget hålls
            intakt. Det måste också ställas tydliga krav på att alla medlemsländer
            sköter sina statsfinanser, också när det inte är kris. Det får
            inte heller bli mer maktöverföring till EU. Detta är viktiga utgångspunkter
            för oss. Jag har förstått att det här följer de diskussioner som
            har varit i Bryssel, men jag skulle vilja att statsministern utvecklar
            sin syn på detta.
          </note>
          <note type="speaker">
            Anf. 220 Statsminister FREDRIK REINFELDT (M):
          </note>
          <note>
            Herr talman! Jag tackar Marie Granlund för frågan. Vi gick naturligtvis
            igenom de fyra punkter som Socialdemokraterna framställde i EU-nämnden
            för att testa mot förenligheten med det som är slutsatserna. Vi
            menar att detta är fullt förenligt med det som Socialdemokraterna
            har framfört, givet att vi har begärt en analys av vilken avgränsad
            fördragsjustering som är möjlig. Vi återkommer till det i december.
          </note>
          <note>
            Det möter på de punkter som Socialdemokraterna har tagit upp,
            bland annat ingen ytterligare kompetensöverföring. Att det ska
            täcka hela EU är också något som vi har framfört och som vi menar
            är förenligt med hur uppdraget är formulerat. Det gäller, som
            sagt, återkomst inför, under och efter toppmötet i december om
            den här frågan. Jag bedömer att vi har motsvarat de synpunkter
            som Socialdemokraterna framfört.
          </note>
          <note type="speaker">
            Anf. 221 MARIE GRANLUND (S):
          </note>
          <note>
            Herr talman! Jag tackar för de orden. Vi kommer att följa detta
            noga inför toppmötet i december.
          </note>
          <note>
            Det finns hela tiden risk för att man tappar legitimitet. Det
            är stora rörelser på gång när man öppnar fördraget. Jag tror att
            jag talar för många här inne när jag säger att det inte är någon
            bra situation att göra tillägg till fördraget. Många rörelser
            sätts i gång.
          </note>
          <note>
            Jag vill, precis som i EU-nämnden, göra ett medskick. För att
            man verkligen ska få legitimitet för det europeiska projektet
            tror jag att det är viktigt att man tar de sociala frågorna på
            stort allvar och ser till att den svenska arbetsrätten kan garanteras
            framöver.
          </note>
          <note type="speaker">
            Anf. 222 Statsminister FREDRIK REINFELDT (M):
          </note>
          <note>
            Herr talman! Inför i princip varje toppmöte har vi ett fransk-tyskt
            förmöte. Vi ska vara ärliga och säga att i sina bästa stunder
            tar både Frankrike och Tyskland mycket stort ansvar både för att
            föra EU framåt och för att finansiera mycket av EU:s resurser.
            Ibland uppfattas det som att de har ett möte som försöker styra
            dagordningen för alla andra.
          </note>
          <note>
            Jag tycker att det är värt att notera att EU:s slutsatser nu
            inte är exakt där den fransk-tyska överenskommelsen låg. Det är
            viktigt att komma ihåg. Det är EU-27 som nu förhåller sig till
            något som fransmän och tyskar har talat ihop sig om. I övriga
            delar får vi återkomma.
          </note>
          <note>
            Det är välkända positioner från Socialdemokraterna när det gäller
            svensk arbetsrätt. Under den här diskussionen var det naturligtvis
            inte uppe. Man kan få säga det ändå, men det var inte föremål
            för någon diskussion under toppmötet.
          </note>
          <note type="speaker">
            Anf. 223 GUSTAV BLIX (M):
          </note>
          <note>
            Herr talman! Tack, statsministern, för återrapporten! Det är
            bra att EU nu genom specialgruppen för ekonomisk styrning och
            kommissionens förslag tar steg mot bättre budgetdisciplin, ökad
            samordning och effektivare krishantering.
          </note>
          <note>
            Tyvärr får man väl säga att den förra stabilitets- och tillväxtpakten
            varken gav den stabilitet eller tillväxt eller ens var den pakt
            som vi hade hoppats. Det är därför bra att vi nu kan gå vidare.
            Jag ser gärna att vi kan ta ytterligare steg på vägen för att,
            som Sverige och statsministern har drivit, få fler automatiska
            sanktioner mot dem som inte respekterar reglerna.
          </note>
          <note>
            Min fråga gäller främst vägen framåt. Stabilitet är både bra
            och nödvändigt, men det är tillväxt och fler jobb också. Här har
            EU en viktig roll att spela. Det handlar dels om inremarknadsreformer
            dels om att den egna budgeten strävar mot tillväxt och fler jobb.
          </note>
          <note>
            Statsministerns initiativ att tillsammans med tolv regeringschefskolleger
            skriva ett brev till rådets ordförande Van Rompuy är välkommet
            och bra. Att hålla emot Europaparlamentets 6-procentiga ökning
            är viktigt, inte minst nu när vi vet att både kommuner, regioner
            och länder genomfört stora åtstramningar och tuffa prioriteringar.
          </note>
          <note>
            Min fråga till statsministern är: Vad har ni för förhoppningar
            om att brevet ska få effekt och att vi ska få den typ av budget
            som vi hoppas som leder till tillväxt och jobb i framtiden?
          </note>
          <note type="speaker">
            Anf. 224 Statsminister FREDRIK REINFELDT (M):
          </note>
          <note>
            Herr talman! Det ska enas om en budget utifrån förhandlingar
            mellan rådet och parlamentet. Parlamentets framställan om en 6-procentig
            ökning av parlamentets utgifter är provocerande i ljuset av att
            såväl stora som små ekonomier i Europa nu skär ned och skär ned
            mycket kraftigt när det gäller välfärd, polis och offentliganställda.
            Det användes som ett argument från flera att i ljuset av detta
            måste många visa återhållsamhet. Låt oss hoppas att det leder
            till en kompromiss om de 2,9 procent som trots allt har varit
            en utgångspunkt. Men det är för tidigt att säga. Det ska vara
            en fortsatt diskussion om detta.
          </note>
          <note>
            På brittiskt initiativ fördes hela det kommande finansiella perspektivet
            in. Man sade att det, i ljuset av konsolideringsåtgärder, också
            måste prägla de kommande diskussionerna när det gäller flerårsbudget.
            Det kan tyckas vara väl tidigt att väcka de frågorna. I EU:s planering
            talar vi om en budget som förhandlingsmässigt ska antas våren,
            eller möjligen hösten, 2012. Det finns uppenbarligen en stor iver
            att komma i gång med de diskussionerna redan nu. Även där har
            vi beställt fram ytterligare analyser till decembertoppmötet.
          </note>
          <note type="speaker">
            Anf. 225 GUSTAV FRIDOLIN (MP):
          </note>
          <note>
            Herr talman! Tack, statsministern, för återrapporten!
          </note>
          <note>
            När svenska folket fick bestämma beslutade vi med stor majoritet
            att behålla en egen valuta. Det var ett beslut som har tjänat
            oss väl. Medan andra små länder i euroområdets utkant har fått
            problem när de skulle passa in sin ekonomi i en tvångströja sydd
            för de stora europeiska ekonomiernas behov har Sverige kunnat
            ha en ekonomisk utveckling byggd på en självständig penningpolitik
            och en självständig valuta.
          </note>
          <note>
            Nu försöker man inom EMU lösa de problem som en centraliserad
            penningpolitik har ställt till med genom att också centralisera
            finanspolitiken. I de slutsatser som Fredrik Reinfeldt ställde
            sig bakom förra veckan ges EU-kommissionen möjlighet att granska
            de enskilda medlemsstaternas budgetar och att utifrån sina definitioner
            av ett uppsatt regelverk använda maktmedel om man uppfattar att
            någon stat inte följer det regelverk som de har definierat.
          </note>
          <note>
            Utifrån detta måste man ställa ett par frågor. Att en centraliserad
            penningpolitik leder till en centraliserad ekonomisk politik i
            övrigt var just vad vi varnade för inför EMU-omröstningen. Jag
            tycker att det är huvudlöst att Sverige nu ska inordna sig under
            den centraliserade finanspolitiken. Det är framför allt respektlöst
            mot alla dem av oss som röstade nej till en sådan utveckling i
            Europa vid folkomröstningen 2003.
          </note>
          <note>
            Hur har statsministern företrätt oss vid Europeiska rådets möte?
          </note>
          <note type="speaker">
            Anf. 226 Statsminister FREDRIK REINFELDT (M):
          </note>
          <note>
            Herr talman! Jag delar inte riktigt Gustav Fridolins syn på fördelningen
            mellan penning- och finanspolitiken. Enligt min uppfattning är
            ECB och den europeiska penningpolitiken en grund på vilken mycket
            av Europas stabilitet har vilat genom finanskrisen. Det har snarare
            försökt dämpa följderna av väldigt svag finanspolitik i den meningen
            att många av Europas länder har mycket djupgående problem med
            offentliga finanser. Jag skulle snarare vilja säga att man inte
            så tungt kan lasta penningpolitiken för brister som finns i finanspolitiken
            med mindre än att det sätter tryck på den samlade eurons värde.
            Många beskrev det som att en i grunden tysk syn och tysk stark
            valuta skulle komma många fler till del genom att omvandlas till
            euro. Det byggde också på att man skulle få in ekonomier som var
            skötsamma och hade möjlighet att klara av att vara inom ett hårdvalutaområde.
            Det är bitvis det som diskussionen fortsatt handlar om.
          </note>
          <note>
            Kom länder in för tidigt? Är flera av dessa ekonomier inte tillräckligt
            välskötta och har de inte tillräckligt god ordning på offentliga
            finanser? Vi har haft en stabilitets- och tillväxtpakt som ska
            finnas till stöd, men som inte har använts eller fungerat fullt
            ut, som en tidigare frågeställare påpekade.
          </note>
          <note>
            Jag skulle vilja vända på ordningen. Det var också min poäng.
            Det måste börja i bättre skötsel av nationell finanspolitik. Vi
            hade gärna sett minimiregler för den typ av budgetramverk som
            vi nationellt har i Sverige sedan mitten av 1990-talet. Med god
            ordning i offentliga finanser i vart och ett av medlemsländerna
            det kan gälla både inom eurozonen och utanför blir det större
            och bättre utrymme för penningpolitiken att verka för den stabilitet
            som är deras uppgift att utföra men som de inte är ensamma om
            inom ramen för den ekonomiska politiken.
          </note>
          <note>
            Vad är då att säga om det svenska beslutsfattandet? Det är rätt
            att svenska folket enligt folkomröstningsresultatet bestämde att
            vi inte skulle träda in i det tredje steget av EMU, det vill säga
            övergå till euro. Men vi har fortsatt en del av EMU:s ambitioner.
            Även om man respekterar svenska folkets beslut är vi i EU:s syn
            fortsatt på väg in i euron utan den typ av undantag som en del
            andra länder har. Vi brukar påpeka att vi får respektera vad svenska
            folket sade.
          </note>
          <note type="speaker">
            Anf. 227 GUSTAV FRIDOLIN (MP):
          </note>
          <note>
            Herr talman! Man får väl tacka för att statsministern respekterar
            vad svenska folket sade. Respekten i den övriga EU-kretsen verkar
            något begränsad när de ser Sverige efter ett klart och tydligt
            nej till deltagande i tredje steget i EMU vara på väg in i just
            den valutaunionen.
          </note>
          <note>
            Problemen med att ha en gemensam penningpolitik när man skiljer
            sig åt så mycket när det gäller den ekonomiska politiken inom
            euroområdet är problem som vi har sett och som statsministern
            nu verkar dela problembeskrivningen av. Det leder till att man
            måste passa ihop den ekonomiska politiken för hela valutaområdet.
          </note>
          <note>
            Men frågan kvarstår. Varför ska vi som har valt att ställa oss
            vid sidan av och ha fördelarna med en självständig valuta anpassa
            oss till denna ekonomiska politik? Varför ska vi underkasta oss
            EU-kommissionens definitioner av regelverket och inte förbehålla
            oss rätten, som till exempel Storbritannien kommer att göra, att
            själva definiera vad en sund och klok finanspolitik och ekonomisk
            politik är?
          </note>
          <note type="speaker">
            Anf. 228 Statsminister FREDRIK REINFELDT (M):
          </note>
          <note>
            Herr talman! Poängen, Gustav Fridolin, är att den skötsel som
            vi underkastar oss själva också är den skötsel som alla andra
            har att följa. Fungerar det över hela Europa spiller vi inte varandras
            problem över till varandra. Då blir det i grunden bättre ekonomiska
            förhållanden i Europa. Det är hela tanken.
          </note>
          <note>
            Den här idén att det skulle vara väldigt mysigt att få stå vid
            sidan av och missköta sig lite grann är helt enkelt alltför prövad
            och befunnen alltför kostsam för det land som missköter sig men
            också därför att det påverkar grannländerna. Det är det som vi
            har försökt åtgärda. Att Europa blir bättre på att samordna är
            någonting som vi snarare välkomnar, givet att vi har genomfört
            en rambudgetpolitik som skapar stor skötsamhet i svensk ekonomi.
            Det är bara så att det måste se likadant ut också i övriga Europa.
          </note>
          <note type="speaker">
            Anf. 229 CARL B HAMILTON (FP):
          </note>
          <note>
            Herr talman! Resultatet av detta toppmöte blir ett principbeslut
            om en ny permanent krismekanism. Det är helt klart att euroländerna
            omfattas i detta principbeslut. Statsministern var även inne på
            att icke-euroländer skulle inkluderas och nämnde att det är Sveriges
            strävan att samtliga länder ska vara med.
          </note>
          <note>
            Då är min fråga: Hur ser prognosen ut? Vilka är invändningarna
            mot att Sverige och andra icke-euroländer ska vara med?
          </note>
          <note>
            Min andra fråga är rak: Vilka förpliktelser innebär det, och
            hur gynnar eller missgynnar det Sverige att vara med i denna mekanism?
            Vilka rättigheter och skyldigheter kommer Sverige att ikläda sig
            med ett sådant svenskt medlemskap i denna mekanism?
          </note>
          <note type="speaker">
            Anf. 230 Statsminister FREDRIK REINFELDT (M):
          </note>
          <note>
            Herr talman! Det står nu mycket tydligt att både krishanteringsmekanismen
            och mycket av detta arbete för att få bättre stabilitet i Europas
            ekonomier till att börja med är koncentrerat till eurozonen, alltså
            16 av medlemsländerna. Man kan sedan säga att de av övriga länder
            som står utanför eurozonen och som vill också får ansluta sig.
            Det förutsätts att det i realiteten kan handla om alla utom Storbritannien.
            Storbritannien har en särskild opt-out. Men det ska då noteras
            att David Cameron under toppmötet också i mediekommentarer påpekade
            vikten även för Storbritannien av att euron är stark och stabil.
            Även britterna inser alltså vikten och värdet av de ansträngningar
            som nu inte minst eurozonen försöker göra.
          </note>
          <note>
            Mekanismen i sig är tänkt att vara ett sätt att kunna agera när
            ett enskilt medlemsland hamnar i problem. Låt oss komma ihåg att
            mycket av arbetet handlar om hur vi ska säkerställa att de inte
            gör det. Men för den händelse att så sker precis som Grekland
            finns det flera andra länder som har mycket svaga offentliga finanser,
            och det förs en diskussion också om andra länder ska det helt
            enkelt finnas en funktion som kan träda in och ge lån till länder
            för att de ska ta sig igenom mycket svåra prövningar. Återigen
            handlar det i första hand om euroländer. Men det ska också finnas
            möjligheter för andra länder att biträda. Det handlar om lån på
            bra villkor som man förutsätter blir återbetalda. Det är därför
            inte ett risktagande med skattebetalarnas pengar.
          </note>
          <note>
            Varför är detta viktigt? Ja, vad är alternativet? Ska stora Europaekonomier
            börja fallera och därmed få stor spridningsverkan utan att man
            på något sätt finns till hands för att hjälpa till? Alternativet
            har varit mer bilaterala stödaktioner likt sådana som Sverige
            har varit involverade i med Lettland och Island tillsammans med
            IMF. Detta är faktiskt att säkerställa att det mer permanent och
            mer närvarande finns en funktion som träder in snabbare till stöd
            för länder som får problem. Det är bra för Europa men också mycket
            bra för Sverige.
          </note>
          <note type="speaker">
            Anf. 231 STAFFAN DANIELSSON (C):
          </note>
          <note>
            Herr talman! Det sista ordet i rapporten från toppmötet är Afrika.
            EU:s regeringschefer diskuterade toppmötet mellan Afrikas och
            EU:s länder i slutet av denna månad i Libyen, i Tripoli eller
            kanske i Sirte. Jag vill ställa en fråga om detta.
          </note>
          <note>
            Trots många decennier av stora biståndsinsatser från Sverige
            och EU för att öka Afrikas livsmedelsproduktion står den och stampar.
            Detta tillsammans med en stark befolkningstillväxt gör att Afrikas
            självförsörjningsgrad på 30 år sjunkit från full självförsörjning
            till kanske bara hälften. Övriga kontinenter har däremot ökat
            produktionen kraftigt. Detta är ett stort misslyckande för Afrika
            och för vårt bistånd.
          </note>
          <note>
            Nu diskuterar man att även ta upp livsmedelsfrågor och jordbruksfrågor
            i samarbetet, vilket jag välkomnar. Det handlar då om stabila
            marknadspriser för lantbrukarna, och det handlar om äganderätten
            till jordarna. Sverige är ett stort biståndsland, och vi har goda
            förutsättningar för att inom detta samarbete mellan EU och Afrika
            lyfta fram dessa frågor om stabilare marknadspriser till bönderna
            och en starkare äganderätt.
          </note>
          <note>
            Jag tycker att det är viktigt att Sverige tar initiativ i denna
            riktning. Jag vet att man arbetar med detta inom Regeringskansliet.
          </note>
          <note>
            Denna fråga kanske inte tog så mycket plats på toppmötet. Men
            det är ett viktigt toppmöte, och vi kommer att återkomma till
            denna fråga. Min fråga är alltså: Delar statsministern min syn
            på att Sverige som ett stort biståndsland med ett stort kunnande
            på området skulle kunna ha en viktig roll för att driva på för
            att utveckla livsmedelsproduktionen och att det är ett viktigt
            samarbetsområde mellan EU och Afrika?
          </note>
          <note type="speaker">
            Anf. 232 Statsminister FREDRIK REINFELDT (M):
          </note>
          <note>
            Herr talman! Som Staffan Danielsson mycket riktigt påpekar fördes
            i realiteten ingen diskussion på toppmötet om detta utan det anhängiggjordes
            mer att ett kommande toppmöte ska avhållas mellan EU och i realiteten
            Afrikanska unionen och inte Afrika.
          </note>
          <note>
            Sverige är intressant i detta sammanhang eftersom alla inser
            att det i mycket är det koloniala förflutna som gör sig påmint
            här eftersom en lång rad av de större länderna i Europa har mycket
            speciella relationer till olika afrikanska länder vilket ibland
            komplicerar tillvaron och gör det svårare att bryta ny mark för
            utveckling. Sverige har inga sådana anspråk och ingen sådan historia
            och är precis som Staffan Danielsson påpekade mycket närvarande
            och i dessa sammanhang dessutom om inte en stormakt så åtminstone
            en stor biståndsgivare.
          </note>
          <note>
            Jag har själv deltagit vid ett möte med Afrikanska unionen i
            Lissabon för något år sedan. Det är många frågor kring detta,
            och vi försöker hålla fast vid att det ska handla om utveckling
            och produktivitet i jordbruk och öppenhet för handel, demokratireformer
            och liknande.
          </note>
          <note>
            Vi talar här om en kontinent med 53 länder, och det finns inte
            en enhetlig sanning. Här finns länder med vilka vi har ett mycket
            bra samarbete och som har en positiv utveckling. Sedan finns det
            andra länder där det ser annorlunda ut. Vi hade vid detta tillfälle
            mycket svårt när det gäller relationerna till närvarande Mugabe
            från Zimbabwe. Jag vill bara nämna det.
          </note>
          <note>
            Det kommer naturligtvis i realiteten att se likadant ut vid detta
            möte. Återigen: Det ska hållas i Libyen och under ledarskap av
            Khadaffi. Jag förutser möjligheter att föra dessa viktiga diskussioner.
            Men det ska samtidigt sägas att dessa toppmöten också är lite
            komplicerade, vilket jag ska erkänna, just för att dessa politiska
            spänningar också finns.
          </note>
          <note type="speaker">
            Anf. 233 JONAS SJÖSTEDT (V):
          </note>
          <note>
            Herr talman! Jag tackar statsministern för redogörelsen. Jag
            vill börja med att uttrycka mitt stöd för linjen i budgetförhandlingarna
            och önskar er lycka till. Jag tror att det var ett misstag som
            man kommer att ångra många gånger att ge parlamentet makt på detta
            område. Jag känner dem väl.
          </note>
          <note>
            Sedan ska jag återkomma till det som har varit Europeiska rådets
            huvuduppgift för diskussionerna. Det är den första hjälpen till
            valutaunionen, om man kan kalla den det. Det finns en logik i
            att man måste centralisera makten över finanspolitiken om man
            ska få en valutaunion att fungera. Det bestrider jag inte. Det
            som jag bestrider är nyttan i att utsträcka denna makt till icke-euroländer.
            Jag menar att detta att man ger länder som inte följer finanspolitiska
            rekommendationer sanktioner är intimt kopplat till valutaunionens
            tredje steg. Det var det som vi röstade nej till. Jag menar att
            det är i strid med det som beslutades i folkomröstningen. Jag
            menar att det också är provocerande mot den opinion som röstade
            nej till valutaunionen.
          </note>
          <note>
            Jag hävdar också att det finns en svag fördragsmässig grund att
            ge EU-kommissionen mer makt genom ett omvänt majoritetsbeslutande.
            Det gäller även detta med att utsträcka bestraffningsmöjligheten.
            Detta gör att det nog krävs en lite större fördragsändring, och
            det är en kompetensöverföring om den blir så här stor. Jag menar
            att man inte kan bestrida det. Där delar jag inte bedömningen.
          </note>
          <note>
            Jag ska ta upp ett område till som även socialdemokraten Marie
            Granlund tog upp, och det är arbetsrätten. Jag menar att Sverige
            vid denna fördragsändring ska kräva ett socialt protokoll som
            garanterar respekt för nationell arbetsrätt från första dagen.
            Det är ett sätt att återställa balansen efter bakslaget i Lavaldomen,
            och det är ett lackmustest, tror jag man säger, på regeringens
            vilja att stå upp för svensk arbetsrätt.
          </note>
          <note type="speaker">
            Anf. 234 Statsminister FREDRIK REINFELDT (M):
          </note>
          <note>
            Herr talman! Först och främst: Det är ännu inte färdigt. Vi har
            ännu inte avgränsat och fått den färdiga analysen för hur en eventuell
            fördragsjustering ska se ut.
          </note>
          <note>
            Min uppfattning är att vi löste ut detta och att det i den översyn
            som nu görs inte kan handla om den typ av inskränkning av rättigheter
            som är kopplad till exempelvis rösträtten. Jag delar uppfattningen
            att vi då i stället pratar om en större fördragsförändring som
            kommer att utlösa folkomröstningar och liknande. Låt oss alltså
            återkomma till exakt hur avgränsad denna fördragsjustering kan
            bli och vilka följdresonemang som kan bli resultatet.
          </note>
          <note>
            Jag noterar att Jonas Sjöstedt har ställt en interpellation till
            Anders Borg som säkert kommer att fördjupa dessa frågor. Vår utgångspunkt
            är att det är bra för Sverige att vara en del av ansträngningarna
            att få ett Europa som sköter sig väl. Då får man också underkasta
            sig själv den typ av normpolitik som delvis redan ligger i våra
            egna budgetregler. Nu är inte Vänsterpartiet helt förtjust i dem
            heller, så jag förstår om man kan se viss konsekvens här i kritiken
            av normpolitik.
          </note>
          <note>
            Vi tror dock att det är tjänligt för Sverige både här i Sverige
            och dessutom att EU har denna typ av regelsystem. Annars är det
            risk att vi kommer tillbaka till ett Europa i mycket kraftig underfinansiering
            av sina finanspolitiska ansträngningar. Vi tror helt enkelt att
            det inte är bra. Det underminerar valutor, det underminerar ekonomin
            och det skickar väldigt mycket problem och skulder på framtida
            generationer. Det är bra om vi på olika sätt kan säkerställa att
            det inte sker.
          </note>
          <note type="speaker">
            Anf. 235 JONAS SJÖSTEDT (V):
          </note>
          <note>
            Herr talman! Jag skulle vilja återkomma till den sista delen
            av min fråga, nämligen möjligheten att resa krav på antingen ett
            socialt protokoll i EU-fördraget som garanterar arbetsrätt från
            första dagen eller, om det visar sig inte möjligt, åtminstone
            ett protokoll som garanterar arbetsrätten i Sverige.
          </note>
          <note>
            Regeringen har många gånger bedyrat att man står upp för svensk
            arbetsrätt. Om man inte gör denna fördragsförändring hamnar vi
            i en situation där vi konsekvent diskriminerar arbetstagare från
            andra EU-länder som inte ges samma rättigheter på arbetsmarknaden
            som svenska löntagare.
          </note>
          <note type="speaker">
            Anf. 236 Statsminister FREDRIK REINFELDT (M):
          </note>
          <note>
            Herr talman! Det är min absoluta uppfattning att regeringen har
            stått upp för den svenska arbetsmarknadsmodellen och att vi hävdar
            vår rätt att i vissa delar dessutom vara avvikande från övriga
            Europa.
          </note>
          <note>
            I Europa finns en mycket tydligare tradition av lagstiftningsstyrd
            reglering i förhållande till vad vi har, nämligen en av parter
            uppbyggd modell. Den bör vi vara mycket aktsamma om. Vi bör inte
            ropa alltför mycket på europeisk reglering, om jag får uttrycka
            det så. Jag tror nämligen att det är stor risk att det snarare
            förskjuts i riktning mot mer av lagstiftning, som vi ser nere
            i Centraleuropa.
          </note>
          <note>
            Jonas Sjöstedt vet detta, men det är precis det Jonas Sjöstedt
            nu säger som är en av anledningarna till att man ska vara utomordentligt
            försiktig med att begära ens minsta lilla fördragsjustering. Det
            väcker nämligen precis den typ av frågor som Jonas Sjöstedt nu
            väcker, fast med olika ingång i alla länder. Alla räcker alltså
            upp handen och säger: Då vill vi ha följande fördragsförändringar
            på plats.
          </note>
          <note>
            Britterna vill till exempel ha en fördragsförändring där man
            får rätt att ta tillbaka en viss del av suveräniteten som man
            med brittiska förtecken anser ha gått förlorad i det EU som redan
            i dag finns. Det är alltså att öppna Pandoras ask, och det menar
            jag vore helt fel sätt att bemöta den situation EU nu befinner
            sig i.
          </note>
          <note>
            Låt oss se om det är möjligt att göra en mycket mindre justering
            som inte möter krav på folkomröstningar och som möjliggör för
            Tyskland att finnas med också i en permanent krishanteringsfunktion
            och inte bara i den tillfälliga. Alla ska nämligen vara klara
            över att det är Tyskland som begär detta för att vara med i ett
            fortsatt deltagande. Det är många andra som hellre hade avstått
            om det hade varit möjligt.
          </note>
          <note type="speaker">
            Anf. 237 DÉSIRÉE PETHRUS ENGSTRÖM (KD):
          </note>
          <note>
            Herr talman! Tack, statsministern, för redovisningen!
          </note>
          <note>
            Jag tycker att det var glädjande när jag läste dokumentet från
            slutsatserna, för när man har pratat om budgetdisciplin och att
            alla länder ska konsolidera sina ekonomier har det funnits en
            diskussion om att EU skulle öka sin egen budget och inte alls
            konsolidera den på något sätt. Jag tycker att det är väldigt bra
            att vi i texten kan se att det verkar finnas en viss självinsikt
            och att man ska se till att utgifterna på europeisk nivå på lämpligt
            sätt bidrar till detta. Jag hoppas att det är så man ska tolka
            detta dokument.
          </note>
          <note>
            När det gäller konsolidering är en viktig fråga och den fanns
            också med lite grann nu pensionssystemen. Vi vill inte att det
            ska finnas en EU-pension, men frågan är hur diskussionerna gick
            och hur det kommer att påverka Sverige. Det som står här, att
            man ska diskutera pensionsreformer för strukturella åtgärder,
            är naturligtvis nödvändigt för att få ordning på de offentliga
            finanserna i flera av de länder som finns med i EU. EU:s alla
            länders ekonomier påverkar naturligtvis Sverige. Har de bra ekonomi
            kan de handla och köpa av Sverige, och vår export ökar.
          </note>
          <note>
            Detta är alltså självklart en viktig fråga. Det skulle vara intressant
            att lite grann få statsministerns redovisning av på vilket sätt
            man pratar pensionsreformer och de stridigheter som finns ute
            i olika länder kring detta samt hur vi ska konsolidera ekonomierna
            både inom EU som helhet och inom enskilda länder för ökad stabilitet
            i regionen.
          </note>
          <note type="speaker">
            Anf. 238 Statsminister FREDRIK REINFELDT (M):
          </note>
          <note>
            Herr talman! Det är riktigt; det dök också upp en diskussion
            om hur man skulle se på avsättningen i olika pensionssystem. Varför?
            Jo, för att flera länder nu följer Sveriges spår. Det kanske inte
            är så de själva skulle beskriva det, men vi gjorde på 90-talet
            en förändring som flera nu tittar på och efterliknar.
          </note>
          <note>
            Man går alltså från vad som har kallats pay-as-you-go-system
            eller de mer förmånsuppbyggda system som vi hade tidigare, det
            gamla ATP-systemet, till mer fonderade system som till och med
            innehåller individuella premiepensioner. Så ser det nya svenska
            pensionssystemet ut.
          </note>
          <note>
            Detta innebär att man helt plötsligt får ett system som innehåller
            en del fonderade resurser. Diskussionen blir då hur man ska se
            på dessa fonderade resurser. Om man använder dem som åtminstone
            delvis offentliga resurser påverkar det hur det ser ut med underskottet
            och statsskulden. Om man helt räknar bort det får man ett sämre
            ekonomiskt förhållande, och om man delvis får ta in det ser de
            ekonomiska relationerna bättre ut.
          </note>
          <note>
            Varför är detta betydelsefullt? Ja, det är det hela diskussionen
            handlar om: Hur ser det ut med budgetunderskotten? När ska det
            utlösa krav på åtgärder? Flera länder som nu är i färd med att
            göra dessa reformeringar menar nu att systemet inte får utformas
            så att det straffar sig att gå mot ett i grunden bättre fonderat
            pensionssystem.
          </note>
          <note>
            Det är precis vår uppfattning, och det är det vi har bett att
            få analyserat till toppmötet i december. Drivande nu var Polen,
            men det är flera länder som ligger i kö bakom. Det är mycket komplicerad
            materia och någonting som i grunden handlar om svenska intressen
            av att detta ska redovisas rätt. Det var bara avgränsat denna
            diskussion, och det är det som återspeglas i slutsatserna. Även
            detta återkommer i december.
          </note>
          <note type="speaker">
            Anf. 239 MONICA GREEN (S):
          </note>
          <note>
            Herr talman! Förhoppningsvis har vi nu ett mer krismedvetet EU,
            och förhoppningsvis får vi mer ordning och reda ungefär såsom
            Sverige byggde upp under 90-talet.
          </note>
          <note>
            Vi har, precis som Marie Granlund påpekade, välkomnat skärpta
            regler, och vi välkomnar också de tillsynsmyndigheter som ska
            komma till även om vi har en del frågetecken både om den ökade
            byråkratin och den överrock länderna får på sig. Det finns en
            del frågetecken kvar runt detta.
          </note>
          <note>
            Jag har två frågor. Den ena har statsministern delvis besvarat,
            nämligen hur automatisk krishanteringen blir så att de små länderna
            inte får hårdare regler än de stora trots att dessa sköter sig
            lika illa. Den andra frågan handlar mer om institutionernas roller
            i framtiden. Får kommissionen en annan roll gentemot toppmötena
            och gentemot EU-parlamentet i framtiden?
          </note>
          <note type="speaker">
            Anf. 240 Statsminister FREDRIK REINFELDT (M):
          </note>
          <note>
            Herr talman! Detta är synnerligen berättigade frågor som jag
            tror att många inom Europa ställer sig just nu. Är vi i färd med
            att se en förskjutning av makt och inflytande via Lissabonfördragets
            ikraftträdande?
          </note>
          <note>
            Vi har ett Europaparlament som har blivit kraftfullare, och det
            finns nya institutioner i form av Europeiska rådets valda ordförande
            och höga representant för utrikesfrågor som ska komma in i Bryssel
            och passa in i hur det fungerar. Det kommer definitivt att vara
            en maktförskjutning som, kan jag säga med utgångspunkt i att tro
            på devisen att kommissionen oftast är mindre och medelstora länders
            vän, kanske delvis är på kommissionens bekostnad. Det är bara
            att konstatera att sådana diskussioner förekommer.
          </note>
          <note>
            Exakt hur det kommer att se ut framöver är alltså möjligen för
            tidigt att säga. Det var också delvis den tänkta idén med fördragsjusteringen.
            Jag kan än en gång påminna om att Sveriges riksdag dessutom påpekade
            att det fanns lite frågetecken kring vad idén med den valda ordföranden
            var, men vi lämnar detta. Vi har pratat om det många gånger förut.
          </note>
          <note>
            Sedan gäller det Monica Greens första fråga, om automatiken i
            sanktionerna. Återigen, som jag har påpekat för Jonas Sjöstedt:
            Det exakta svaret har vi ännu inte. Vi, i meningen Sveriges röst,
            framförde att vi snarare ser det som bättre att använda mindre,
            tidigare verkande, automatiska ekonomiska sanktioner snarare än
            politiskt avvägda, efter röstning framtagna sanktioner som handlar
            om att inskränka andra typer av rättigheter, till exempel rösträtten.
          </note>
          <note>
            Men det är en typisk diskussion mellan fransmän och tyskar, när
            man gärna från Frankrikes sida för detta närmare rådet och till
            mer politiskt beslutsfattande, som vi då är mer tveksamma till.
            Jag tror nämligen att det ligger någonting i Monica Greens beskrivning.
            Det blir lätt att man passar på att inte använda det när det blir
            fel land som står i fokus, och det är det vi vill undvika. Vi
            vill helt enkelt att det ska fungera. Vi ska premiera skötsel
            och dämpa känslan av att det är politiska överenskommelser som
            kopplar till detta. Men sista ordet är ännu inte sagt.
          </note>
          <note type="speaker">
            Anf. 241 CARINA ADOLFSSON ELGESTAM (S):
          </note>
          <note>
            Herr talman! Här i Sverige och i kammaren är vi helt överens,
            sedan över 100 år tillbaka, om att nyckeln till tillväxt är frihandel.
            Mot bakgrund av det vill jag fråga statsministern om de kommande
            toppmötena med USA, Ryssland och Ukraina, bland annat.
          </note>
          <note>
            Då tänker jag att republikanerna i USA nu har haft framgångar
            i kongressvalet. Frågan är hur det kommer att påverka frihandeln
            på kort och på lång sikt, eftersom man från USA:s sida är ganska
            känd för att vara protektionistisk och att man gärna vill skydda
            sina egna marknader.
          </note>
          <note>
            Vad det gäller Ryssland är det glädjande att de är på väg in
            i WTO, men de har också haft tendenser till att vilja skydda sina
            egna marknader. Och vi vet att svensk industri exempelvis har
            varit drabbad av detta när det gäller virke och trä.
          </note>
          <note>
            Därtill kan man titta på Ukraina och deras svåra ekonomi men
            också deras rika tillgång på material som är kopplat till energi
            och så vidare.
          </note>
          <note>
            Mot bakgrund av detta vill jag fråga statsministern om man på
            EU-toppmötet diskuterade frihandelsfrågan utifrån den här möjligheten
            inför framtiden när det gäller tillväxt.
          </note>
          <note type="speaker">
            Anf. 242 Statsminister FREDRIK REINFELDT (M):
          </note>
          <note>
            Herr talman! Ja, det berördes. Det är väl känt att många runt
            om i världen i teorin är för frihandel, men i praktiken ägnar
            sig väldigt många länder åt att försöka bekämpa den tesen eller
            åtminstone åt att för egen del försöka vrida till fördelar just
            för det egna landet.
          </note>
          <note>
            Det ska ärligt beskrivas som att problemet ibland i Europa är
            att det också är en viss delning inom Europa i synen på detta.
            Jag delar helt Carina Adolfsson Elgestams beskrivning av att Sverige
            har varit en röst för frihandel och öppenhet så länge någon kan
            överblicka, och Sverige utför fortsatt ett viktigt arbete med
            att förespråka frihandel. Det är ganska naturligt att en liten
            öppen ekonomi som är mycket beroende av utrikeshandeln har den
            positionen.
          </note>
          <note>
            Men det ska också noteras att den diskussion som dyker upp handlar
            om röster inom Europa som i teorin är för frihandel men som i
            praktiken talar om olika former av sanktioner eller handelsbegränsningar
            i enskilda delar eller mer som en följd av klimatpolitik eller
            vad det kan tänkas vara för ingångar.
          </note>
          <note>
            Strävan just nu jag delar uppfattningen handlar bland annat om
            ett möjligt kommande WTO-medlemskap för Ryssland till vilket vi
            gärna kopplar precis den här diskussionen om att vi vill se borttagna
            tullar för virke. Det är en diskussion vi har med Ryssland.
          </note>
          <note>
            Jag delar också helt uppfattningen att det ska bli mycket intressant
            att se om det händer någonting i amerikansk politik med deras
            inflytande över Doharundan och världens ansträngningar när det
            gäller att få bättre frihandelsavtal på plats till följd av det
            som nu sker i amerikansk politik.
          </note>
          <note>
            Man får ju ha missat mycket, höll jag på att säga, om man inte
            har noterat att väldigt många i den amerikanska politiken, oavsett
            vilket parti de tillhör, låter alltmer som protektionister. I
            den delen måste jag uttrycka ett visst bekymmer och en viss oro.
            Men det skulle behövas en annan inställning från USA också i de
            här frågorna och en större kraft bakom att driva frihandelsfrågor.
          </note>
          <note type="speaker">
            Anf. 243 ELISABETH SVANTESSON (M):
          </note>
          <note>
            Herr talman! Tack, statsministern, för återrapporteringen! Även
            om det nu ser ut att ljusna ute i Europa och i många av Europas
            ekonomier är det naturligtvis alldeles för tidigt att blåsa faran
            över, för många av länderna har definitivt stora problem.
          </note>
          <note>
            Därför är det väldigt glädjande att höra att det ändå finns en
            sådan samsyn bland EU:s ledare om att få till den här ekonomiska
            styrningen. Det handlar också om det som Désirée var inne på,
            att diskutera viktiga strukturreformer.
          </note>
          <note>
            Men det finns en fråga som inte har nämnts här. Jag undrar om
            den kom upp på toppmötet. Den oroar mig en del. Det är kanske
            en lite mindre fråga i det stora hela, men det är frågan om skatter
            på transaktioner. Den frågan verkar poppa upp titt som tätt genom
            olika decennier, höll jag på att säga. Den poppar i alla fall
            upp lite då och då. Vissa länder verkar tycka att det är en fantastiskt
            bra idé att beskatta transaktioner. Jag skulle vilja höra med
            statsministern om den här frågan över huvud taget kom upp. Hur
            stor är frågan i andra länder? Och har vi möjlighet att trycka
            tillbaka den?
          </note>
          <note type="speaker">
            Anf. 244 Statsminister FREDRIK REINFELDT (M):
          </note>
          <note>
            Herr talman! Inför Europeiska rådets möte skrev Herman Van Rompuy
            och José Manuel Barroso ett brev till stats- och regeringscheferna
            som de beskrev som en position inför G20-förhandlingar, som också
            har tillsänts EU-nämndens ledamöter.
          </note>
          <note>
            Där återges att en av de positioner som EU avser att driva inom
            ramen för G20 är att det ska finnas en internationell finansiell
            transaktionsskatt. Kravet för att den ska införas ska vara att
            den är heltäckande och global.
          </note>
          <note>
            Alla som förstår internationell politik vet att det, så att säga,
            är en kodex för att säga att det inte går, av det enkla skälet
            att stora delar av de utvecklade länderna i världen säger: aldrig
            någonsin. Det brukar då vara liktydigt med att man kan ha den
            ambitionen, men det går därmed inte att genomföra.
          </note>
          <note>
            Det förminskar inte att åtminstone vissa länder i Europa driver
            detta med stor emfas, som ett sätt att möta, som de upplever det,
            problem i den finansiella sektorn och i realiteten också skapa
            en ny intäktskälla.
          </note>
          <note>
            Sverige är ett av få exempel i den utvecklade världen som har
            försökt och testat, infört skatten och snabbt avskaffat den, eftersom
            den inte gav avsedd effekt. Det vill säga skatten gav få intäkter,
            för det man skulle beskatta flyttade ut ur landet. Det visar just
            hur känsligt det är i ett läge där man inte får den att bli helt
            övergripande, heltäckande.
          </note>
          <note>
            Förekommer det tankar i den här riktningen? Ja, absolut, men
            huvudproblemet kvarstår. De som förespråkar detta kan egentligen
            inte svara på hur det ska kunna komma på plats globalt.
          </note>
          <note>
            Detta dyker därmed säkert upp på G20 och kommer återigen av stora
            delar av världen att avfärdas, och förmodligen kommer man då inte
            att föra frågan längre.
          </note>
          <note type="speaker">
            Anf. 245 ÅSA ROMSON (MP):
          </note>
          <note>
            Herr talman! Miljöpartiet noterar att EU ett år efter Köpenhamnsmötet
            om klimatförhandlingarna och alldeles före mötet i Cancún om de
            internationella klimatmålen fortfarande står kvar vid i stort
            sett samma strategi som man hade för ett år sedan när det gäller
            de internationella förpliktelserna.
          </note>
          <note>
            Jag vet att statsministern har hört det men ännu inte flyttat
            sig när det gäller det gemensamma kravet från de rödgröna partierna
            här i riksdagen om att EU borde ha flyttat upp sitt mål till 30
            procent före Cancúnmötet.
          </note>
          <note>
            Jag vill höra lite hur diskussionerna gick på rådet när det gäller
            andra medlemsländer. Vi har nämligen hört många andra medlemsländer
            som har ställt de kraven inför Cancún. Också klimatkommissionären
            själv har uttalat att det finns ett behov av det.
          </note>
          <note>
            Man kan ju se vad som har hänt efter Köpenhamn. Vi misslyckades
            i Köpenhamn. Det var väl den tydligaste delen. Vi har också fått
            återkommande rapporter från forskarna om att klimathotet är allt
            allvarligare. Man kan tycka att EU:s fascination vid att stå kvar
            vid den här strategin det handlar om strategiska skäl men framför
            allt om vilken signal det ger till de internationella förhandlingarna
            inte är tillräckligt tydlig. Det ger fel signal till de förhandlingarna,
            menar vi. Det ger fel signal som svar på forskarnas rapporter
            om det allvarliga hotet. Det ger också fel signal till EU:s näringsliv
            i fråga om vad det är som gäller för framtiden. Framför allt,
            herr talman, är det fel signaler till jordens fattiga, för det
            är de som får bära den första bördan.
          </note>
          <note type="speaker">
            Anf. 246 Statsminister FREDRIK REINFELDT (M):
          </note>
          <note>
            Herr talman! Först och främst fördes det väldigt få diskussioner
            om detta på toppmötet. Frågan kommer att återkomma i mars.
          </note>
          <note>
            Efter att ha fått frågor om det, bland annat av Miljöpartiet
            i EU-nämnden, har jag hört mig för lite om hur en del andra länder
            har resonerat kring att de har förordat en ensidig uppflyttning
            av Europamålet från 20 till 30 procent.
          </note>
          <note>
            Bland annat kommer jag från Island där jag träffade Lars Løkke
            Rasmussen, den danske statsministern. Jag har också gått igenom
            den tyska positionen.
          </note>
          <note>
            Det fanns ju en dubbel konditionalitet, kan man säga, när EU
            sade att man skulle röra sig från 20 upp till 30 procent.
          </note>
          <note>
            Den ena handlade om att säga: Vi är beredda att göra det om övriga
            utvecklade delar av världen gör det, det vill säga det kräver
            också att USA och Japan tar på sig större åtaganden.
          </note>
          <note>
            Låt oss konstatera att det framför allt när det gäller den amerikanska
            klimatpolitiken och med det valresultat vi nu har fått, bara för
            att understryka det, ligger längre bort än vad det har gjort på
            många år, skulle jag vilja hävda, att tänka sig att få det på
            plats.
          </note>
          <note>
            Man skulle trots detta kunna hävda, lite med Åsa Romsons sätt
            att resonera, att det ändå kan vara bra att göra det utan den
            konditionaliteten.
          </note>
          <note>
            Det är den första.
          </note>
          <note>
            Den andra byggde på att det måste täcka hela EU. Att gå från
            20 till 30 procent handlar alltså inte om att alla går från 20
            till 30 procent. Det handlar om att man därifrån ska definiera
            vad det innebär för 27 länder. Det blir nämligen olika siffror,
            för vi har olika bakgrunder och olika förutsättningar.
          </note>
          <note>
            Hur det sedan individuellt ska uttolkas brukar kallas för en
            bördefördelning. När vi gjorde det i fråga om 20-procenstmålet
            var alla 27 med. Nu var grundfrågan: Om vi gör det i fråga om
            30 procent, är alla med? Jag bedömer att ungefär tio till tolv
            länder i dag säger: Det bör vara frivilligt, och vi bör avstå.
            Jag har tittat på den danska och den tyska positionen där det
            här förordas. Den konditionaliteten har de inte släppt. De säger:
            Förutsatt att alla 27 är med.
          </note>
          <note>
            Om ni vill att jag ska säga det, visst kan jag säga det. Men
            jag vet bättre; jag vet att tio till tolv länder kräver frivillighet,
            och de kommer att hävda att de ska slippa detta. Då ska det här
            bördefördelas på något annat sätt. Här har jag ännu inte ett bra
            svar. Jag tycker att man bör ha bättre underlag innan man utlovar
            något som leder till att länder som behöver bättre klimatpolitik
            kommer att avstå om vi gör fel nu.
          </note>
          <note type="speaker">
            Anf. 247 PYRY NIEMI (S):
          </note>
          <note>
            Herr talman! Tack, statsministern, för återrapporteringen! Du
            svarade redan delvis på den fråga som jag hade tänkt ställa, men
            jag vill ändå citera vad som rådet kom fram till i sina slutsatser:
            Rådet ska granska möjligheten att minska utsläppen av växthusgaser
            med mer än 20 procent för att vara redo att agera på de pågående
            internationella klimatförhandlingarna.
          </note>
          <note>
            I EU-nämnden minns jag, och säkert andra EU-nämndens ledamöter,
            att statsministern ansåg att det här inte är möjligt att ta fram
            i diskussionerna. Jag skulle gärna vilja att du utvecklade de
            resonemangen ytterligare eftersom det i rådets slutsatser ändå
            påpekas: med mer än 20 procent. Det antyder i varje fall en ansats
            och en ambition om att göra något mer, att kunna utveckla den
            här politiken på den nivån att vi till slut kanske landar på 30
            procent, precis som vi socialdemokrater och andra rödgröna har
            aviserat i EU-nämnden. Vi tycker att det är en rimlig ambitionsnivå.
            Det är bra att våga ha den ansatsen inför Cancúntoppmötet.
          </note>
          <note>
            Jag förstår problematiken, statsministern, men samtidigt finns
            det här i slutsatserna. Då måste det ha förevarit någon form av
            diskussion eller underhandskontakt eftersom man ändå fått det
            på pränt.
          </note>
          <note type="speaker">
            Anf. 248 Statsminister FREDRIK REINFELDT (M):
          </note>
          <note>
            Herr talman! Som jag sade var det väldigt korta diskussioner
            om detta. Avsikten är att återkomma till det vid marstoppmötet.
          </note>
          <note>
            Jag har ingått i de här förhandlingarna i flera år, och jag vet
            precis hur resonemangen kommer att se ut. Det är därför jag berättar
            att ett av de svåraste toppmöten vi har haft var när vi bördefördelade
            20-procentsnivån. Då ingick alla 27. Det tycker jag är en poäng.
            Det är en poäng därför att det sätter tryck. Jag har försvarat
            EU just därför att det är unikt att vi kan fatta beslut som skapar
            ett tryck på länder som annars förmodligen inte skulle ha en så
            ambitiös klimatpolitik. Det är en av poängerna i bördefördelningsdiskussionen.
            Därför var den följaktligen mycket tuff.
          </note>
          <note>
            Vad jag bedömer jag kan inte exakt säga är att tio och upp till
            tolv länder har sagt att nästa steg måste vara frivilligt. För
            att nå 30 procent i genomsnitt innebär det i realiteten att någon
            annan måste ta upp det andra inte gör. Hur ska den bördefördelningen
            se ut? Vem ska stå för det? Hur ska den klimatpolitiken föras?
          </note>
          <note>
            Jag tittar till exempel på den tyska positionen. Tyskarna har
            sagt att de är beredda att föra upp det till 30 procent. Men det
            står under en asterisk i den tyska utgångspunkten att de inte
            är beredda att föra den nationella tyska målsättningen över 40
            procents reduktion. Det är redan ett av deras nationella mål.
          </note>
          <note>
            Vi har ett likartat nationellt mål. Ska vi uttrycka oss så: Sverige
            är berett att föra upp det till 30 procent men inte med följdverkan
            att vi är beredda att gå längre än vår nationellt angivna målformulering
            om 40 procent?
          </note>
          <note>
            Min utgångspunkt är att när man är med och fattar politiska beslut
            ska man veta följdkonsekvenserna av det. Man ska veta vad kostnaden
            är och vem som ska ta på sig ansvaret. Det är så vi är ansvariga
            inför väljarna.
          </note>
          <note>
            Jag anger gärna att här finns stora oklarheter, stora brister
            i underlag och i analyser. Därför har jag inte varit beredd att
            ställa ut några löften. Jag har inte heller velat skriva in den
            typen asterisker och hänvisningar som andra gör.
          </note>
          <note>
            Frågan kommer att återkomma. Vid marstoppmötet måste vi uttrycka
            oss tydligare om detta. Det är få som nu förutser att det sker
            några genombrott i Cancún, utan många talar om att snarare förflytta
            kraften till det toppmöte som ska vara i Sydafrika sent nästa
            år.
          </note>
          <note type="speaker">
            Anf. 249 SUSANNA HABY (M):
          </note>
          <note>
            Herr talman! Tack till statsministern för återrapporten. Jag
            har en fråga som rör den sociala stabiliteten kanske mer än den
            ekonomiska. Det är jättebra om de länder som inte tidigare har
            haft ordning på sin budget måste införa stora sparpaket och att
            de inte bara har planer för det utan också genomför det. Samtidigt
            blir det ganska stora reaktioner från invånare i respektive land.
            Då menar jag att det krävs väldigt mycket arbete internt i varje
            land men också samarbete inom EU för att förebygga så att det
            inte får för stora konsekvenser.
          </note>
          <note>
            Min fråga till dig är: Hur ser du på den sociala dimensionen?
            Tycker du att länderna är förberedda för att kunna hantera det?
            Om de inte skulle vara det, tycker du att EU i så fall skulle
            ha en roll i detta?
          </note>
          <note type="speaker">
            Anf. 250 Statsminister FREDRIK REINFELDT (M):
          </note>
          <note>
            Herr talman! När det var valrörelse var det svårt att berätta
            att det ser bra ut i Sverige och att många andra har problem,
            för det ansågs vara ett försök att felaktigt beskriva något som
            var anpassat till valrörelsen.
          </note>
          <note>
            Jag hävdar med stor bestämdhet att man inte behöver sitta länge
            på europeiska möten för att få ganska klart för sig att det är
            väldigt olika. De flesta kommer att referera till mycket stora
            demonstrationer och kraftiga reaktioner över hela Europa på mycket
            stora neddragningar, kraftiga förändringar i pensionsregler, indragningar
            av tjänster som offentliganställda. Många skulle nog säga att
            det är en social oro kring saneringsprogrammen, inte minst i Frankrike,
            men det finns många andra exempel Spanien, Grekland, Irland och
            andra länder.
          </note>
          <note>
            Det är ett oroligt Europa vi talar om nu. Dessutom ser vi framför
            oss att det bara är början på mycket av saneringspolitiken. Det
            är i princip så att det enda den brittiska regeringen har gjort
            är att presentera början på ett kraftigt saneringsprogram som
            ska verka över tid.
          </note>
          <note>
            Det återspeglar just detta att man först måste ha skött sig i
            det nationella. Vad Europa kan göra är att bara delvis finnas
            till stöd. Det såg vi under finanskrisen. EU:s budget är begränsad
            i förhållande till detta och innehåller oftast snarare diskussioner
            om att föra över från rikare länder till fattiga. Nu kan vi notera
            att det är en del av de absolut största nettobidragsgivarna, de
            vi kallar de rikaste länderna, som har störst problem och som
            själva genomför stora saneringar.
          </note>
          <note>
            Jag tror att vi definitivt kommer att diskutera sociala aspekter
            av det vi nu upplever, både mer av Europapolitik och mer av nationellt
            ansvarstagande. Jag förutser att den diskussionen ska fortsätta.
          </note>
          <note>
            Återigen: Sverige och möjligen ytterligare ett par två länder
            är ett starkt avvikande från hur andra upplever situationen.
          </note>
          <note>
            Överläggningen var härmed avslutad.
          </note>
          <note>
            9 § (forts. från 7 §) Allmänpolitisk debatt
          </note>
          <note>
            Miljö, klimat, jord- och skogsbruk
          </note>
          <note type="speaker">
            Anf. 251 TINA EHN (MP):
          </note>
          <note>
            Herr talman! Det som inte syns finns inte. Jorden är till 70
            procent täckt av oceaner och hav, en blågrönskimrande yta. Vi
            ser fågelliv, vi ser båtar och vi ser en del fisk.
          </note>
          <note>
            Livet i världshaven är fortfarande till stor del outforskat.
            Det är ett myller av livsformer som vi aldrig har sett. Samtidigt
            är det en miljö som vi har utnyttjat hårt, något som delvis har
            fått pågå på grund av att vi inte ser vad som händer under ytan.
            För det vi inte ser har historiskt inte funnits. Skräp har man
            alltid kunnat tömma i det oändliga havet, avlopp i långa rör allting
            som sprider sig, kemikalier som späds ut.
          </note>
          <note>
            Men vad värre är när vi börjar förstå och när vi börjar se att
            ekosystemen strejkar och att det är obalans mellan topp-predatorer
            och deras byten, som torsken och skarpsillen. Vi ser algblomningar
            och upptäcker döda bottnar, fisken flyr och nya arter anpassar
            sig utan problem. Men de mänskliga verksamheterna fortsätter likafullt.
            Det är fruktansvärda katastrofer som utspelar sig ibland.
          </note>
          <note>
            För en tid sedan var det olja som pumpades rakt ut i Mexikanska
            golfen, vecka efter vecka, månad efter månad. En katastrof som
            inte ska hända och inte borde hända hände likväl. Förutom allt
            liv och människor som dog ligger prislappen på någonstans på 270
            miljarder kronor i dag. Beroendet av oljan är gigantiskt och fortsätter
            att följa oss om vi inte driver på för en politik bort från ett
            alltmer ökat oljeberoende. Grön politik är sådan politik.
          </note>
          <note>
            Men det största pågående miljöproblemet är kanske inte oljekatastroferna.
            Det är snarare övergödning och miljögifter. Hoten och problemen
            är många fler. Det är bottenfärger, det är främmande arter och
            det är inte minst ett gigantiskt överfiske. Det kan tyckas som
            något av ett hopplöst arbete att hitta åtgärder och resultat,
            men det vi har ställt till får vi faktiskt ställa tillbaka.
          </note>
          <note>
            Flera olika samarbetsformer finns i dag. Vi har Östersjökonventionen
            som kallas för Helcom. Inom ramen för Helcom har vi tagit beslut
            om att vi ska åtgärda flera saker inom Baltic Sea Action Plan.
            Där finns bland annat ett åtagande från Sverige om att vi ska
            minska kvävet med 2 100 ton och fosforn med 290 ton inom en tidsram.
          </note>
          <note>
            Problemet med övergödningen härrör också från markanvändning,
            jordbruk, skogsbruk och reningsverksutsläpp med mera. Utifrån
            det perspektivet behöver man ha en helhetspolitik. Man kan inte
            se politiken i stuprör.
          </note>
          <note>
            Det här försöker vi inom de gröna göra, och vi är därför väldigt
            tydliga med att tala om att borttagandet av skatten på handelsgödsel
            var en nitlott för havet, för klimatet, för kretsloppstanken,
            för kvinnorna och inte minst för Östersjön.
          </note>
          <note>
            Regeringen har med inte minst Centerpartiets ledamöter i spetsen
            gång på gång talat om och prioriterat havsmiljön som en viktig
            fråga, men man har haft svårt att förklara hur man har prioriterat
            havsmiljön när man samtidigt avskaffat skatten på handelsgödsel,
            kväve och kadmium. De flesta remissinstanserna var också väldigt
            kritiska till detta. Anledningen är dessutom att kadmiumdelen
            kan bidra till att tusentals kvinnor i Sverige och i flera andra
            europeiska länder kan få en förhöjd kadmiumnivå i njurarna.
          </note>
          <note>
            Det här är inte bra. Jag skulle vilja säga att hur man förvaltar
            haven och fiskeresurserna hänger ihop med hur de ekologiska systemen
            klarar sig. Jag skulle också vilja påstå att Miljöpartiet har
            gjort en stor skillnad när det gäller fiskeripolitiken. Vi har
            gått före, vi har dragit ett tungt lass och i dag vet vi att vi
            har gjort en stor skillnad i den debatten och i den långsiktiga
            politiken.
          </note>
          <note>
            Jag har under de fyra år som jag har varit ledamot i riksdagen
            upplevt att det finns en viss förändring i vikten av vi i verkligheten
            väljer att följa den vetenskapliga rådgivningen i samband med
            fiskekvotsförhandlingar. Här påstår jag att vi, de gröna, både
            nationellt och via EU-parlamentet och fiskeriutskottet och vår
            ledamot där, Isabella Löwin, gör en insats som gör skillnad.
          </note>
          <note>
            Det finns flera viktiga åtgärder som behöver ske. Fler överenskommelser
            behöver antas. Därför är det väldigt viktigt att vi nu inom den
            gemensamma jordbruks- och fiskeripolitik som håller på att mejslas
            fram verkligen driver på de långsiktiga hållbarhetsfrågorna för
            att våra gemensamma hav ska vara långsiktigt hållbara i framtiden.
          </note>
          <note>
            En sak är skattesubventionerna som finns och som ger orättvisa
            spelregler och är en förmån för storskaliga långväga fiskefartyg
            med bränsleintensiva fiskemetoder. Att avskaffa detta kräver i
            praktiken en förändring av EU:s energibeskattningsdirektiv, och
            det här tycker jag att man behöver driva på i samband med fiskeriförhandlingarna.
          </note>
          <note>
            En annan sak är att driva på det som kallas för hållbarhetskriterier.
            När företag utnyttjar våra gemensamma fiskeresurser för kommersiell
            vinning kan man driva på det här när det gäller fiskerättigheter.
            I dag är det så att fiskerättigheter fördelas efter hur mycket
            man fiskat tidigare.
          </note>
          <note>
            Det finns också en vikt av att vi verkligen inrättar fler marina
            reservat och skyddade områden. Det är viktigt i dag och för framtiden,
            och det ger mer fisk för morgondagen.
          </note>
          <note>
            Avslutningsvis skulle jag vilja säga att kunskapen om havet och
            havets sårbarhet ökar. Kunskaperna leder ofta till bra och positiva
            åtgärder. Jag vill avsluta med att uttrycka det som Muminpappan
            uttrycker i Pappan och havet : Ni förstår, jag vill komma underfund
            med om havet har något system eller om det bär sig åt precis hur
            som helst. Det är viktigt.
          </note>
          <note type="speaker">
            Anf. 252 STAFFAN DANIELSSON (C) replik:
          </note>
          <note>
            Herr talman! Låt oss diskutera handelsgödsel, Tina Ehn! Sverige
            har världens mest miljöinriktade växtodlingsjordbruk med en kontrollerad
            användning av handelsgödsel. Inget annat land i världen har någon
            skatt på handelsgödsel.
          </note>
          <note>
            Problemet för Östersjön blir inte bättre om Sverige lägger ned
            sitt jordbruk och vi köper produkter från Polen, Tyskland och
            Danmark. Det blir mer läckage i Östersjön. Det stora problemet
            för svenskt jordbruk just nu är att livsmedelsproduktionen minskar.
            Den har minskat dramatiskt, med en tredjedel, på 20 år. Låt vara
            att den ekologiska produktionen som omfattar 5 procent av produktionen
            ökar. Det är bra, men de övriga 95 procenten har minskat med en
            tredjedel.
          </note>
          <note>
            Med Miljöpartiets förslag om ytterligare skatter på jordbruket
            sjunker lönsamheten, bönder lägger ned sina företag, och vi köper
            mat från Danmark och Tyskland där det läcker mycket mer till Östersjön.
            Är det bra för miljön, Tina Ehn?
          </note>
          <note type="speaker">
            Anf. 253 TINA EHN (MP) replik:
          </note>
          <note>
            Herr talman! Det är väldigt viktigt det som Staffan Danielsson
            säger: att vi producerar allt mindre livsmedel i Sverige i förhållande
            till det vi konsumerar. Det är naturligtvis ett problem, men det
            har knappast med handelsgödselskatten att göra. Handelsgödselskatten
            är ändå en skatt som vi vet är ett ekonomiskt styrmedel som har
            haft en effekt och som kommer att ha en effekt.
          </note>
          <note>
            Vi ska ju inte bara konkurrera med billiga livsmedel. Vi ska
            konkurrera med kvalitet, och det tror jag att även Staffan Danielsson
            och Centerpartiet tycker är viktigt. I det kvalitetsarbetet måste
            vi flytta fram positionerna, och vi måste ta ett stort ansvar.
            Vi måste ta ett ansvar för hur vi producerar, vad det bidrar till
            och vilka utsläpp det medför.
          </note>
          <note>
            Vi vet att en skatt på handelsgödsel också ökar intresset för
            alla de resurser som finns i samhället med näringsämnen som faktiskt
            tar fel vägar i dag. Det måste vi utveckla.
          </note>
          <note type="speaker">
            Anf. 254 STAFFAN DANIELSSON (C) replik:
          </note>
          <note>
            Herr talman! Sveriges bönder använder alltså handelsgödsel i
            kontrollerade former. Den har blivit mycket dyrare genom oljeprisets
            uppgång. Inget annat land har skatt på den här produktionsresursen.
            Om Sverige fördyrar kostnaderna för svenskt jordbruk med 300400
            miljoner, och produktion läggs ned eftersom lönsamheten är mycket
            pressad så ökar ju detta om ni ytterligare ökar skattebelastningen.
            Det är en väldigt konstig politik.
          </note>
          <note type="speaker">
            Anf. 255 TINA EHN (MP) replik:
          </note>
          <note>
            Herr talman! Det som är bra för miljön ska vara billigt, och
            det ska vara enkelt att göra rätt. Det som förorenar och förstör
            ska kosta. Det är vår grundpolitik.
          </note>
          <note>
            I detta kan man säga att handelsgödseln faktiskt också är en
            av de stora klimatpåverkande delarna inom jordbruket, och det
            vill vi ju alla komma till rätta med. Vi ser att vi inte ska öka
            det totala trycket av kväve och binda in det i systemet när vi
            har kväve som läcker ut i havet och som ligger på andra ställen
            i samhället.
          </note>
          <note>
            Vi måste gynna det som är bra och som går tillbaka till kretsloppet.
            Skatten på handelsgödsel har varit ett ekonomiskt styrmedel som
            vi andra säger att vi vill använda.
          </note>
          <note type="speaker">
            Anf. 256 ROGER TIEFENSEE (C) replik:
          </note>
          <note>
            Herr talman! Som medlem av ett annat grönt parti har jag stor
            respekt för det engagemang som Tina Ehn representerar. Som medlem
            av Centerpartiet tycker jag att den havsmiljösatsning som vi har
            gjort under den förra mandatperioden, ett nytt anslag som inte
            fanns när Miljöpartiet hade samarbete med den socialdemokratiska
            regeringen, är viktig. Då är frågan: Var inte havsmiljön viktig
            då, eller varför fanns det inget sådant anslag?
          </note>
          <note>
            Tina Ehn lyfter också upp EU:s fiskeripolitik. Jag kan hålla
            med om att det är ett sorgebarn, men det gäller också att våga
            vara med och påverka. Det första Eskil Erlandsson gjorde för fyra
            år sedan som ansvarig fiskeriminister från Sverige var att åka
            till Bryssel, sitta vid förhandlingsbordet och vara med och förhandla
            ned fiskekvoter. Det hade aldrig hänt tidigare.
          </note>
          <note>
            Orsaken till det var att Miljöpartiet inte hade gett den socialdemokratiska
            ministern tillåtelse att sitta kvar vid bordet annat än för att
            säga torskfiskestopp och sedan inte vara med och förhandla.
          </note>
          <note>
            Nu satt Eskil Erlandsson kvar och förhandlade ned fiskekvoterna.
          </note>
          <note type="speaker">
            Anf. 257 TINA EHN (MP) replik:
          </note>
          <note>
            Herr talman! Det är jättebra att man vill satsa på havsmiljön.
            Det vill även Miljöpartiet. Men det ni gjorde var att plocka ut
            pengar från ett annat budgetanslag och skriva havsmiljö på det.
            Ni tog också pengar från biologisk mångfald och satsade på havsmiljön.
            Det kan vara riktigt, men det var inte mer pengar totalt.
          </note>
          <note>
            När det gäller fiskeriförhandlingar och det som jordbruksministern
            gjorde när han började som fiskeriminister i regeringen var det
            att åka och förhandla. Han kom tillbaka och sade att han hade
            lyckats med mycket mer än någon annan hade gjort innan. Men när
            man tittade på det biologiska underlaget i förhållande till de
            kvoter man satte var det inte en bättre politik än den som hade
            varit innan.
          </note>
          <note>
            Vi var med och drev på för att man verkligen skulle ta upp frågan
            om bestånden. Vi var tuffa. Det blev mycket skriverier. Det blev
            bakslag för många. Men det här banade väg för att man i dag kan
            vara mycket tuffare i förhandlingarna. Det är jag stolt över.
          </note>
          <note type="speaker">
            Anf. 258 ROGER TIEFENSEE (C) replik:
          </note>
          <note>
            Herr talman! Det är helt rätt att man ska utgå från de vetenskapliga
            underlagen och det biologiska underlaget. Men hur många torskar
            räddade Miljöpartiet och den tidigare socialdemokratiska regeringen
            genom sitt agerande? Det går inte att hårdnackat tala om torskfiskestopp
            och sedan tvingas lämna förhandlingsbordet. När Eskil talade om
            torskfiskestopp men sedan hade en andrahandsposition var han faktiskt
            med och förhandlade ned fiskekvoterna. Ja, det var otillräckligt,
            men det var första gången fiskekvoterna förhandlades ned.
          </note>
          <note>
            Frågan är hur många torskar Miljöpartiets strategi räddade.
          </note>
          <note type="speaker">
            Anf. 259 TINA EHN (MP) replik:
          </note>
          <note>
            Herr talman! Jag tror att vi räddade många. Jag tror inte att
            vi hade varit där vi är i dag med en tillväxt i bestånden av torsk,
            speciellt i det östra beståndet som har varit så hotat. Jag är
            väldigt glad att vi var så tuffa den gången så att den här regeringen
            har kunnat glida vidare på den politiken. Jag är övertygad om
            att man måste vara tuff.
          </note>
          <note>
            Det var tufft för oss då. Vi får fortfarande lida för att vi
            vågade ta upp frågan om torskfiskestopp en gång i tiden. Vi lärde
            oss något. Många andra lärde sig något. Det blev en opinion som
            gjorde att vi i dag har en större förståelse för vad det handlar
            om och en politik som vågar ta större ansvar.
          </note>
          <note type="speaker">
            Anf. 260 ROGER TIEFENSEE (C):
          </note>
          <note>
            Herr talman! Sverige och världen står inför stora utmaningar
            på miljöområdet. Jag är glad och stolt över att Centerpartiet
            och alliansregeringen har fått ett förnyat förtroende att jobba
            vidare med de utmaningarna, precis som också med den övriga politiken.
          </note>
          <note>
            Den fråga som dominerat miljödebatten de senaste åren är klimatfrågan.
            En viktig orsak till att klimatfrågan blev så uppmärksammad inte
            bara bland oss som är miljöengagerade och klev in i politiken
            på grund av miljöfrågan utan generellt brett bland beslutsfattare
            och allmänhet var Sternrapporten. Världsbankens tidigare chefsekonom
            Nicholas Stern slog tydligt fast i rapporten att det skulle kosta
            mer att låta den globala temperaturhöjningen fortgå än att sätta
            in motåtgärder. Just att koppla ihop miljö, klimatresultat, effekter
            och ekonomi är oerhört viktigt. Jag brinner extra för detta som
            ekologisk ekonom, och jag har jobbat och utbildat mig i frågan
            om att få ihop miljö och ekonomi.
          </note>
          <note>
            FN:s klimatmöte i Köpenhamn för knappt ett år sedan blev ett
            misslyckande. Jag är den förste att vara besviken över det. Det
            är ändå ett faktum, misslyckandet till trots, att det finns en
            bred enighet om att klimatfrågan tillhör vår tids stora globala
            utmaningar såväl mänskligt som ekonomiskt.
          </note>
          <note>
            Ett av mänsklighetens största miljöproblem förutom klimatfrågan
            är förlusten av biologisk mångfald. Den biologiska mångfaldens
            motsvarighet till Sternrapporten heter TEEB, The Economics of
            Ecosystems and Biodiversity. För några veckor sedan avslutades
            ett möte i Nagoya i Japan där en studie presenterades. Ett initiativ
            togs av Tyskland och EU-kommissionen 2007, och nu har en studie
            presenterats.
          </note>
          <note>
            Genom att ta med ekosystemtjänsternas värden i beslutsfattandet
            har vi möjlighet att fatta bättre beslut i framtiden. I regeringens
            budget som presenterades för kammaren för några veckor sedan framgår
            att en utredning ska tillsättas som ska ha som uppdrag att utveckla
            en strategi med verktyg såsom ekonomiska styrmedel i syfte att
            synliggöra värdet av ekosystemtjänsterna och deras relevans för
            olika sektorer och näringar.
          </note>
          <note>
            I förra replikskiftet pratade vi om en sådan ekosystemtjänst,
            nämligen våra fiskebestånd som är viktiga att förvalta. Men att
            sätta ett värde är ett viktigt komplement till den typen av administrativa
            regleringar som torskfiskekvoter eller fiskekvoter i allmänhet
            utgör. Det är också viktigt att understryka att man måste våga
            byta strategi. En sådan strategi som regeringen bytte handlade
            om skyddet av skyddsvärda skogar. När vi trädde in i Regeringskansliet
            för fyra år sedan fanns det ett mål som skulle uppnås till 2010.
            Bedömningen var att målet skulle uppnås först 2020. Genom att
            byta strategi, genom att inte bara socialisera och köpa upp små
            skogsägares skyddsvärda mark, utan i första hand skydda den statligt
            ägda marken, i andra hand använda statligt ägd mark för att byta
            till sig skyddsvärd mark från skogsägare, uppnår vi målet i år
            2010. Vi uppnår målet om att skydda 400 000 hektar skog långsiktigt
            och formellt.
          </note>
          <note>
            Det här är viktigt. Jag har haft många diskussioner med miljöpartister
            om detta i ekonomiska debatter. De tittar mycket på anslaget för
            biologisk mångfald. Ja, vi har dragit ned på det anslaget. Vi
            har använt en viss del till att skapa ett nytt anslag för havsmiljön,
            men vi har uppnått målet. Vad är det viktiga? Är det miljonerna,
            i det här fallet också miljarder för havsmiljö, som vi kan använda
            på ett bättre sätt och minska anslaget till biologisk mångfald,
            eller att uppnå resultatet som var tio år bort men som vi har
            nått nu på ett annat sätt? Det är den tydliga skillnaden mellan
            kammarens två gröna partier, Centerpartiet och Miljöpartiet. Vi
            levererar resultatet. Miljöpartiet har miljö i sitt prefix i namnet,
            men det är mycket prat.
          </note>
          <note>
            Låt mig koppla det här till det förra replikskiftet. Hur många
            torskar räddades? Det handlar också om biologisk mångfald. Där
            var det en strategi där man framförde ett torskfiskestopp, och
            sedan fick man inte sitta kvar vid förhandlingsbordet. Man påverkade
            ingenting. Man hade rena händer, men rena händerna får inte så
            mycket gjort. Det viktiga är resultaten. Det viktiga är att fortsätta
            ett långsiktigt arbete för att skydda biologisk mångfald. Det
            finns otroligt stora värden.
          </note>
          <note>
            Man måste vara krass och våga byta strategi. Man måste våga se
            nytt. TEEB-rapportens bidrag är att vi får in dessa värden i beslutsfattandet
            på ett tydligare sätt.
          </note>
          <note type="speaker">
            Anf. 261 PYRY NIEMI (S) replik:
          </note>
          <note>
            Herr talman! Tack, Roger Tiefensee, för ett insiktsfullt inlägg!
            Jag vill ställa två frågor till Centerpartiet.
          </note>
          <note>
            Den ena frågan gäller hur Centerpartiet ställer sig avseende
            en 30-procentig minskning av växthusgaserna inom EU. Anser Centerpartiet
            att det är regeringens plikt att följa den inriktning som jag
            som riksdagsledamot ändå upplever att Sveriges riksdag står bakom?
          </note>
          <note>
            Den andra frågan handlar om varför Centerpartiet inte agerade
            mer kraftfullt och följde Ices rekommendationer om en minskning
            av laxfisket. Det som landade på 15 procent var enligt Ices 25
            procent.
          </note>
          <note>
            Herr talman! Jag skulle uppskatta ett svar från Roger Tiefensee
            i de frågorna.
          </note>
          <note type="speaker">
            Anf. 262 ROGER TIEFENSEE (C) replik:
          </note>
          <note>
            Herr talman! Den första frågan gällde EU:s minskning. Det finns
            en bred överenskommelse om ett mål om 20 procent. Om det blir
            ett internationellt avtal ska EU växla upp till 30 procent. Centerpartiet
            är tydligt, och Pyry Niemi skulle se det om han läste vårt valmanifest.
            Vi tycker att EU ensidigt ska gå upp till 30 procent.
          </note>
          <note>
            När det gäller frågan om fiskekvoten för laxfiske ber jag att
            få passa. Jag har inget svar på frågan. Jag kan återkomma. Jag
            har varit ekonomisk talesman, och jag är nu ny talesman i miljöfrågor.
            Jag har inte svar på din fråga.
          </note>
          <note type="speaker">
            Anf. 263 PYRY NIEMI (S) replik:
          </note>
          <note>
            Herr talman! Då tolkar jag Roger Tiefensees svar som att Centerpartiet
            avser att driva frågan om en 30-procentig reducering av växthusgaserna
            inom EU och ta ett ordentligt samtal med regeringen om detta så
            att man ansluter sig till ambitionsnivån och gör det till en ordentlig
            politisk fråga även inom Europeiska rådet.
          </note>
          <note type="speaker">
            Anf. 264 ROGER TIEFENSEE (C) replik:
          </note>
          <note>
            Herr talman! Det är helt rätt tolkat. Jag upplever inte att det
            finns några motsättningar inom regeringen. Vad det handlar om
            är att vi också vill få ut något. Vi kan säga 30 procent i ett
            svenskt perspektiv, men vi vill använda det som en påtryckning
            för att också få upp EU till målet 30 procent.
          </note>
          <note type="speaker">
            Anf. 265 ÅSA ROMSON (MP) replik:
          </note>
          <note>
            Herr talman! Angående den sista frågan: Miljöministern, som är
            från samma parti som den aktuella talaren, redogjorde här i plenisalen
            redan för några veckor sedan för att man inte företräder 30 procent
            utan 20 procent som EU-mål. En viss oenighet mellan regeringspartierna
            om det är så att Centerpartiet utanför regeringen driver målet
            30 procent måste det ändå vara. Det får vi nog återkomma till.
          </note>
          <note>
            Det var mer intressant att den nya miljöpolitiska talespersonen
            för Centerpartiet här i riksdagen väljer att prata om ekosystemtjänster.
            Det är ett ämne som Miljöpartiet har lyft upp ett antal gånger.
            Det är bra om vi är flera här i kammaren som talar om detta. Det
            är en ansats och ett synsätt på miljöpolitiken som jag tror är
            oerhört viktig för framtiden.
          </note>
          <note>
            Det är lite tråkigt, när man tolkar det till svensk politik,
            och du tog upp exemplet skogspolitiken och vurmade lite för att
            det var en ekonomisk ansats i fråga om de statliga skogarna. Det
            ifrågasätter vi verkligen starkt.
          </note>
          <note type="speaker">
            Anf. 266 ROGER TIEFENSEE (C) replik:
          </note>
          <note>
            Herr talman! Ansatsen när det gäller skydd av skog är att skydda
            skog. När vi trädde in i Regeringskansliet för fyra år sedan skulle
            målet nås 2010, men prognosen var att det skulle nås 2020. Det
            fattades mångmiljardbelopp som inte fanns i budgeten utan behövde
            läggas till där. Då såg vi att vi måste byta strategi och tänka
            om.
          </note>
          <note>
            Vi började med att skydda de statligt ägda skogarna. Staten äger
            genom Statens fastighetsverk och Sveaskog stora skogsområden.
            Vi började med att skydda dem, och sedan har vi också använt statligt
            ägd skog som bytesskog.
          </note>
          <note>
            Vi uppnår målet, och det är det viktiga. Det är den biologiska
            mångfalden och inte miljarderna i anslaget som är det viktiga.
          </note>
          <note type="speaker">
            Anf. 267 ÅSA ROMSON (MP) replik:
          </note>
          <note>
            Herr talman! Målet är levande skogar. Du vet nog lika väl som
            vi att det handlar om kvaliteten på den skyddade skogen. Det är
            jättebra att man tar större ansvar för de statliga skogarna och
            att de bevaras. Det ansvaret trodde vi nog att man skulle ta ändå,
            med det ägande som man hade.
          </note>
          <note>
            En smidig ekonomisk lösning på en budgetproblematik som du själv
            pekade på, där ni inte lyckades förhandla gentemot Finansdepartementet,
            kan man slå sig för bröstet för, och man kan tycka att man är
            ett grönt parti. Men det är inget som står sig i det långa loppet,
            när vi ska nå upp till det riktiga målet, det vill säga levande
            skogar. Då är det nog upp till bevis om byteshandeln kommer att
            resultera i ökad biologisk mångfald i svenskt skogsbruk.
          </note>
          <note type="speaker">
            Anf. 268 ROGER TIEFENSEE (C) replik:
          </note>
          <note>
            Herr talman! Jag undrar om jag tolkar Åsa Romson rätt i fråga
            om den skog som nu skyddas. Miljömålsberedningen och andra är
            tydliga om att vi uppnår tre av fyra delmål. Vi uppnår målet om
            att skydda 400 000 hektar skyddsvärd skog. Åsa Romson pratar om
            kvaliteten på den skyddade skogen. Insinuerar Åsa Romson att det
            inte är tillräckligt hög kvalitet på den skog som nu skyddas?
            Det är inte Miljödepartementet som sitter och bedömer vilken skog
            som är skyddsvärd och därmed ska skyddas, utan det finns myndigheter
            som Naturvårdsverket som jobbar med detta.
          </note>
          <note>
            Jag är trygg i förvissningen om att vi når målet. Det viktiga
            är resultatet biologisk mångfald inte budgetposten.
          </note>
          <note type="speaker">
            Anf. 269 OTTO VON ARNOLD (KD):
          </note>
          <note>
            Herr talman! Det är trevligt att vara tillbaka igen. Vi debatterar
            jordbruk, miljö, skogsbruk och fiske, och jag tänker hålla mig
            till en del av detta. Jag börjar med ett globalt perspektiv.
          </note>
          <note>
            Jordbruks-, landsbygds- och miljöpolitik hänger samman även på
            det globala planet. Vi har ett antal utmaningar, bland annat att
            vi år 2050 kommer att vara nio miljarder människor. Samtidigt
            har vi en klimatförändring på väg som påverkar produktionen. Vi
            får stor variation i skördarna, och i vissa områden får vi ökad
            hungersnöd. Enligt FAO uppgår i dag antalet hungrande människor
            till en miljard, och antalet kommer att öka om vi inte gör något.
          </note>
          <note>
            Samtidigt vill vi kristdemokrater se en långsiktig förvaltning
            av de ändliga resurserna, se sambandet mellan jordbruket, landsbygden
            och miljön. Förvaltarskapstanken är en bärande idé för oss kristdemokrater.
            Det är viktigt att vi brukar inte förbrukar de resurser som finns.
            Det ska ske på ett ansvarsfullt sätt. Vi ska kunna lämna det vidare
            till nästa generation i det skick som vi tog emot det.
          </note>
          <note>
            Det är grundinställningar för oss kristdemokrater, och jag vet
            att många här i kammaren delar de uppfattningarna.
          </note>
          <note>
            I dag kan vi notera att EU är både den största importören och
            den största exportören av livsmedel från de fattiga länderna.
            Genom handel skapas det välfärd. Det är en viktig komponent, men
            den är inte den enda. Det behövs annat, som demokratiutveckling,
            uppbyggande av lokala marknader, organisationer och lantbrukskooperativ,
            och framför allt stärkande av äganderätten. Detta tillsammans
            skapar ett välstånd i de fattiga länderna.
          </note>
          <note>
            Jag vill påpeka, precis som Staffan Danielsson sade tidigare
            i kammaren, att just stödet till jordbruket är viktigt. I mitten
            av 80-talet gav OECD-länderna ungefär 11,5 procent av sitt bistånd
            i jordbruksstöd. Nu, ungefär 20 år senare, är det bara 3,4 procent.
            Men jordbruksstödet är det effektivaste sättet att få i gång en
            fungerande demokrati, fungerande marknader och en självförsörjningsgrad
            i de fattiga länderna. Därför bör vi aktivt verka för det.
          </note>
          <note>
            Vi har framför oss på jordbrukssidan ett antal beslut att fatta,
            som en ny jordbrukspolitik från år 2013. Det innebär stora utmaningar.
            Det vill bland annat till att hantera livsmedelssäkerheten på
            en global nivå. EU har ett ansvar, när vi ser vilka behov som
            finns i världen med både klimatförändringar och ökande befolkning.
          </note>
          <note>
            På samma sätt måste vi se till att ha ett konkurrenskraftigt
            jordbruk i hela Europa, från Norrland till Kalabrien i söder.
            Det är också viktigt att jordbrukspolitiken i framtiden kommer
            att förverkliga Lissabonstrategin om smart, hållbar och sammanhållen
            tillväxt.
          </note>
          <note>
            Sverige måste ta en aktiv del i de diskussionerna, för om vi
            inte är med i debatten kring den gemensamma jordbrukspolitiken
            blir vi akterseglade och kan över huvud taget inte påverka den.
            Det har hänt förr, och det vill vi inte vara med om igen.
          </note>
          <note>
            Samtidigt har vi också en situation i Sverige som involveras.
            Vi är oroade över den minskade produktionen, speciellt i de känsliga
            bygderna. Det vill till att hitta system och möjligheter inom
            den gemensamma jordbrukspolitiken för att få en lönsamhet i de
            bygderna och även se till att vi har en aktiv produktion framför
            allt på animaliesidan men också på spannmålssidan. Vi kommer också
            att vara delaktiga i den gemensamma globala expansionen, för att
            kunna se till att föda världen framåt.
          </note>
          <note>
            Vi har ett antal fördelar i Sverige som vi vill understryka.
            Vi har en enastående djurhälsa. Den ska vi vidareutveckla och
            sprida vidare i världen. Vi har också att skydda den värdefulla
            resurs som heter jordbruksmark. Det är frågan om vi inte borde
            göra detta till ett riksintresse.
          </note>
          <note>
            Avslutningsvis, herr talman: Modernäringen lantbruket är navet
            för lantbrukspolitiken och för att hålla en långsiktig förvaltning
            av våra miljöresurser.
          </note>
          <note type="speaker">
            Anf. 270 KEW NORDQVIST (MP):
          </note>
          <note>
            Herr talman! Det är med skräckblandad förtjusning som jag för
            första gången äntrar denna talarstol i Sveriges riksdag. När jag
            nu får chansen att tala om det mitt hjärta brinner för har jag
            valt en fråga som vi alla berörs av, nämligen klimatet på det
            enda klot vi har.
          </note>
          <note>
            Ingen kan väl ha undgått att reflektera över vädret det alltmer
            extrema vädret med mer torka, mer nederbörd och fler och fler
            stormar. Jag tror att det räcker att nämna länder som Ryssland,
            Pakistan, Kina, Haiti eller Saharas randstater eller för den delen
            smältande isar.
          </note>
          <note>
            Ingen kan bevisa att varje enskild katastrof har med växthuseffekten
            att göra. Men mönstret, herr talman, blir allt tydligare. Aldrig
            tidigare har koldioxidhalten varit så hög som nu. Det är ett faktum
            som knappast den mest inbitne klimatförnekare kan bestrida.
          </note>
          <note>
            Klimatfrågan är för oss miljöpartister den kanske allra viktigaste
            frågan, för den handlar om allas vår överlevnad. Den handlar också
            om centrala begrepp såsom solidaritet med utsatta människor, solidaritet
            med kommande generationer och solidaritet med djur och natur.
          </note>
          <note>
            Herr talman! Låt mig få ställa ett par frågor. Det är frågor
            som jag egentligen inte förväntar mig att någon ska besvara men
            som reser en moralisk dimension åt klimatfrågan. Med vilken rätt
            gör dagens generation slut på jordens ändliga resurser med vilken
            rätt? Med vilken rätt roffar vi i den rika världen åt oss av jordens
            ändliga resurser med vilken rätt?
          </note>
          <note>
            Betänk att när vi i dag gör slut på den fossila energin är det
            de fattigaste på jorden som får betala det högsta priset genom
            vädrens obarmhärtiga våldsamhet! När jag nämner Bangladesh och
            dess låglänta tättbefolkade deltaland förstår alla vad jag menar.
          </note>
          <note>
            Klimatet handlar också om vår livsstil vår självpåtagna rätt
            att förbruka jordens ändliga resurser. I bästa fall är vi omedvetna
            om sambandet mellan klimat och livsstil. Vi tycks tro att det
            är en mänsklig rättighet att flyga till Thailand eller någon annan
            soldränkt kust minst en gång om året för att inte tala om en liten
            tripp till London, Paris eller Rom! Vi har också vårt upplevda
            beroende av bilen. Fossilberoendet i den svenska bilparken är
            massivt. Samhället satsar på bilismen och dess ständiga hunger
            efter nya vägar. I stället borde satsningarna gå till miljövänliga,
            kollektiva trafiklösningar.
          </note>
          <note>
            Herr talman! Hur många av oss är det inte som retar sig på alla
            dessa långtradare som fyller våra vägar? Men tänk då på att de
            inte åker för sitt nöjes skull. De är fulla av varor för att stilla
            vår konsumtionshunger. Apropå hunger, herr talman, är vår matkonsumtion,
            och då i synnerhet av kött, ytterligare en orsak till vårt förändrade
            klimat. Men nu tänker jag inte kräva någon köttskatt, åtminstone
            inte här och nu, om nu någon hade trott det.
          </note>
          <note>
            Dagens konventionella jordbruk bidrar med sin användning av handelsgödsel
            och handelsgödselkväve till betydande utsläpp av koldioxid och
            lustgas inte bara i tillverkningsprocessen utan även vid användandet.
            Lustgas är som bekant en mycket potent växthusgas med stor påverkan
            på ozonlagret. Dessutom medverkar mer kväve i omlopp till läckage
            till vatten och luft, som om till exempel inte Östersjön har nog
            med bekymmer.
          </note>
          <note>
            Det är inte utan att jag kan konstatera att vi lever som om vi
            vore den sista generationen. I augusti i år tittade jag en söndag
            på SVT:s Aktuellt . Då fick jag se ett inslag med Tjeckiens förre
            president, tillika författare och poet, Václav Havel. Han säger:
            Det värsta med dagens politik är att den inte är långsiktig. Det
            är som om ingen bryr sig om vad som händer om 50 eller 100 år.
          </note>
          <note>
            Herr talman! Jag håller med. Det räcker inte med att säga att
            vi i Sverige tar vårt klimatansvar, för jag tycker inte att vi
            gör det. Jag tänker under mina kommande fyra år i Sveriges riksdag
            kämpa för ett bättre klimat. Jag engagerade mig politiskt för
            att jag ville rädda världen. Och det vill jag fortfarande; jag
            lovar!
          </note>
          <note type="speaker">
            Anf. 271 OTTO VON ARNOLD (KD) replik:
          </note>
          <note>
            Herr talman! Det är intressant att höra på Kew. Det synsätt som
            han framhåller är inte något speciellt optimistiskt synsätt; det
            kan man nog konstatera.
          </note>
          <note>
            Detta förvånar mig lite grann när det gäller de satsningar som
            vi ändå gör på området. Vi håller på med miljöbilar. Vi har snabbtåg.
            Det utvecklas alternativa bränslen etcetera. Är det inte en början
            på räddningen av jorden?
          </note>
          <note type="speaker">
            Anf. 272 KEW NORDQVIST (MP) replik:
          </note>
          <note>
            Herr talman! Det är bra satsningar, Otto, men de är otillräckliga
            och de kommer för sent. Jag kan inte förstå varför vi har en regering
            som inte satsar på snabbtåg utan i stället drar det i långbänk.
            Man gör ju satsningar på vägar och bilismen.
          </note>
          <note>
            Miljöbilsatsningen är långt ifrån tillräcklig. Dessutom kommer
            det inte att räcka. Även om alla bilar vore miljöbilar har vi
            problem med strategiska metaller etcetera. Det handlar om vår
            livsstil, och det handlar om att tänka i andra banor.
          </note>
          <note type="speaker">
            Anf. 273 OTTO VON ARNOLD (KD) replik:
          </note>
          <note>
            Herr talman! Snabbtåget är en speciell sak. Det är först och
            främst väldigt dyrt. Det är någonting man tittar på och som kanske
            kan fungera på vissa sträckor där det är tättbebyggt.
          </note>
          <note>
            Vi kommer aldrig att komma ifrån bilismen. Det är uppenbart att
            den är här för att stanna. Därför får man försöka hitta de bästa
            exempel som finns. Här är vi på god väg i Sverige, tycker jag
            nog. Detta borde man också uppmuntra så att vi får en bättre användning
            av miljöbilar.
          </note>
          <note type="speaker">
            Anf. 274 KEW NORDQVIST (MP) replik:
          </note>
          <note>
            Herr talman! Om det är någonstans bilen behövs så är det på landsbygden.
            Det kan vi nog vara överens om. Jag tycker att vi i städerna ska
            uppmuntra kollektiva lösningar och inte en massbilism.
          </note>
          <note type="speaker">
            Anf. 275 STAFFAN DANIELSSON (C) replik:
          </note>
          <note>
            Herr talman! Jag tackar Kew Nordqvist för ett bra inlägg. Även
            jag vill förändra världen; då är vi två. Det var ett sympatiskt
            anslag i inlägget.
          </note>
          <note>
            Men jag vill ta upp en del till diskussion. Som jag ser det har
            vi två bra miljöalternativ när vi köper mat i Sverige. Det första
            är det ekologiska svenska jordbruket. Det är ett bra miljöalternativ.
            Det andra är det vanliga miljövänliga jordbruket med modern teknik.
            Det är också ett bra miljöalternativ. Det vi inte ska göra är
            att köpa importerad mat från länder där djuromsorgen och miljön
            oftast är sämre.
          </note>
          <note>
            Kew nämnde att det vanliga jordbruket ofta har bekymmer med handelsgödsel.
            Man tillför växtnäring i kontrollerade former. Det som är allvarligt
            är att den svenska jordbruksproduktionen har minskat med en tredjedel
            på 20 år. Importen har ökat från 20 till 45 procent. Ser Kew några
            bekymmer med detta? Eko har ökat till 5 procent, men 95 procent
            är det vanliga miljövänliga jordbruket i Sverige. Måste vi inte
            tillsammans vända utvecklingen och stötta det så att det kan ta
            tillbaka marknadsandelar från importen?
          </note>
          <note type="speaker">
            Anf. 276 KEW NORDQVIST (MP) replik:
          </note>
          <note>
            Herr talman! Jo, jag tycker att det är allvarligt att vi tappar
            självförsörjningsgrad. Detta fyller vi med skuggarealer utomlands
            arealer som andra behöver odla för sin egen skull. I så måtto
            är vi överens.
          </note>
          <note>
            När det gäller handelsgödsel har man i tidigare replikskiften
            här belyst frågan med att säga att man ökar omsättningen av kväve
            i omlopp. Det handlar också om tillverkningen av handelsgödsel,
            som är energikrävande. Ett kilo handelsgödselkväve motsvarar en
            till en och en halv liter olja. Vi sprider 80 kilo per hektar
            och år i Sverige. Vi har 2 ½ miljoner hektar. Multiplicera det
            så har vi en supertanker som vi lägger på våra åkrar varje år!
            Det är inte ett hållbart jordbruk, Staffan.
          </note>
          <note type="speaker">
            Anf. 277 STAFFAN DANIELSSON (C) replik:
          </note>
          <note>
            Herr talman! Det är riktigt att handelsgödsel kräver olja i tillverkningen,
            men de 80 kilo som används i konventionellt jordbruk producerar
            man mat med. Om man använder det ekologiska jordbrukets principer,
            utan modern teknik, får man köra väldigt mycket mer traktor, vilket
            också drar olja, Kew, så verkligheten är svår.
          </note>
          <note>
            Min uppfattning är att vi har två bra miljöalternativ i svenskt
            jordbruk, det ekologiska som jag har all respekt för det är lite
            fyrkantigt men ett bra miljöalternativ och det vanliga miljövänliga
            svenska jordbruket med modern teknik, bäst i världen.
          </note>
          <note type="speaker">
            Anf. 278 KEW NORDQVIST (MP) replik:
          </note>
          <note>
            Herr talman! Vi är inte framme där. Det ekologiska lantbruket
            som det ser ut i dag är inte tillfyllest. Vi är precis lika beroende
            av olja och insatsmedel där när det gäller våra traktorer. Våra
            säger jag därför att jag varit ekobonde i 20 år. Det är lite frustrerande
            att luften till nästan 80 procent består av kväve, och vi har
            biologisk fixering som kan få ned kväve i marken utan tillförsel
            av olja.
          </note>
          <note type="speaker">
            Anf. 279 STAFFAN DANIELSSON (C):
          </note>
          <note>
            Herr talman! Jag vill kasta in en brandfackla i den svenska jordbruksdebatten.
            Vad är då lämpligare än att göra det i riksdagens allmänpolitiska
            debatt? Är den svenska jordbruksmodellen en succé eller är den
            närmare ett fiasko?
          </note>
          <note>
            Vi står alla brett i Sverige bakom den här modellen, även jag,
            verkligen. Vi diskuterar sällan om den blivit för byråkratiskt
            reglerande, utan debatten handlar främst om ytterligare regelverk,
            förbud, kontroller och klimatcertifiering utöver annan certifiering.
            Certifiering för svinproducenter, grisproducenter, ska komma,
            GMO-förbud diskuteras och ytterligare regelverk är på gång, och
            den tidigare rödgröna oppositionen vill införa en skatt på handelsgödsel,
            införa en ny djurombudsman och så vidare.
          </note>
          <note>
            Visst ska vi i Sverige ligga i täten för en miljöinriktad livsmedelsproduktion
            med god djuromsorg. Men ska vi verkligen ligga före täten om vi
            samtidigt kraftigt minskar vår livsmedelsproduktion och lika kraftigt
            ökar importen av mat? Hur kan det gagna en bra miljö- och djuromsorg
            i världen? Eller med andra ord: Nu producerar vi en livsmedlens
            Rolls Royce med stora mervärden. Och vi diskuterar sedan 20 år
            hur konsumenterna i Sverige och utomlands ska förmås att slanta
            upp för dessa mervärden. Tyvärr köper allt fler av dem i stället
            en importerad Skoda. Matimporten har på 20 år ökat från ca 20
            till 45 procent av den svenska konsumtionen. Vore det verkligen
            sämre att nöja sig med att ligga i täten och i stället producera
            en Volvo?
          </note>
          <note>
            Hur har det då gått för den svenska livsmedelsexporten? Jo, den
            ökar, och det är bra. Men mycket av ökningen består av vodka,
            fisk och kaffe.
          </note>
          <note>
            Allt tal vid EU-inträdet om att om Sverige skulle knapra åt sig
            någon procent av EU:s matkonsumtion skulle produktionen behöva
            fördubblas har inte besannats. I stället har vår livsmedelsproduktion
            rasat med en tredjedel på 20 år. Är rätt benämning på detta succé
            eller är det närmare ett fiasko? Det tål att tänka på.
          </note>
          <note>
            Vi måste se verkligheten i vitögat. Huvuddelen av den svenska
            livsmedelsdebatten handlar om hur den ekologiska produktionen
            ska kunna öka. Och, visst, den har på 20 år mångdubblats från
            nästan ingenting till 5 procent av dagens produktion i Sverige.
            Riksdagen har satt upp precisa mål att ekoarealen ska omfatta
            20 procent, och den offentliga sektorn ska inhandla 25 procent
            av sin mat ekologiskt. Jag har all respekt för ekomaten, och visst
            ska den ha stöd efter sina miljöfördelar. Den är ett bra miljöalternativ
            liksom den vanliga svenska miljövänliga produktionen med modern
            teknik är det. Det är den importerade maten som står för sämre
            miljöinriktning och en betydligt sämre djuromsorg. Därför är det
            rent tragiskt jag hittar inget annat ord att världens bästa miljövänliga
            mat, framtagen med modern teknik, den svenska, under 20 år har
            minskat med en tredjedel. Här finns minsann inga politiska mål
            uppsatta.
          </note>
          <note>
            Svenska Naturskyddsföreningen och Miljöpartiet vill så väl, men
            deras ensidiga fokus på ekomatsnischen samtidigt som de obekymrat
            ser matimporten välla in över Sverige på det vanliga miljövänliga
            jordbrukets bekostnad kan betecknas som ett livsmedelshyckleri.
          </note>
          <note>
            Det här måste nu förändras. Fokus i debatten och de politiska
            målen måste riktas mot hur Sverige ska kunna stoppa raset för
            den svenska livsmedelsproduktionen och vända den till en ökning.
            Fokus måste flyttas till den vanliga miljövänliga matproduktionen,
            enligt min uppfattning främst i världen. Hur ska dess kräftgång
            bromsas och vändas till en ökning? Herr talman! Jag ska använda
            den sista minuten till att ge ett recept för detta.
          </note>
          <note>
            Det behövs en kraftsamling och gemensamma tag från näringen,
            staten, handeln, myndigheter och så vidare, för vi är överens
            i Sverige om att vi ska producera mat med god djuromsorg och miljö,
            och vi ska göra det i Sverige. Detta missar vi ju.
          </note>
          <note>
            Här behövs en livsmedelsstrategi. Här har vi en satsning på Matlandet
            Sverige som innefattar detta. Det är utmärkt. Det jobb som regeringen
            under Eskil Erlandsson har påbörjat är på rätt väg men måste ges
            ytterligare kraft. Här måste enligt min uppfattning de svenska
            miljö- och djurskyddsregelverken ses över så att Sverige alltjämt
            ligger i världstäten medan kostnaderna kan minskas genom förenklingar
            och avbyråkratiseringar där så är möjligt. De svenska skatterna
            måste anpassas till de i vår omvärld så att jordbruket ges likvärdiga
            konkurrensförutsättningar. Att höja dem, som de rödgröna vill,
            skulle enbart flytta ut ytterligare livsmedelsproduktion från
            Sverige.
          </note>
          <note>
            Den offentliga sektorn vi alla i kommuner, landsting och så vidare
            måste ställa samma kvalitetskrav vad gäller miljö- och djuromsorg
            vid sina matinköp som Sverige kräver av sitt eget lantbruk när
            maten produceras. Allt annat är ju hyckleri. Detsamma borde faktiskt
            företag, organisationer och vi konsumenter göra.
          </note>
          <note>
            Upp till kamp för att vända den svenska livsmedelsproduktionens
            dramatiska minskning under 20 år till en ökning, och det tror
            jag att vi är överens om.
          </note>
          <note type="speaker">
            Anf. 280 PYRY NIEMI (S) replik:
          </note>
          <note>
            Herr talman! Jag vill tacka dig, Staffan Danielsson, för ett
            mycket insiktsfullt inlägg, måste jag säga. Jag blev imponerad
            av att du talade precis som vi socialdemokrater och rödgröna gör.
          </note>
          <note>
            Jag har förstått, herr talman, att Staffan har suttit i riksdagen
            tidigare och också som centerpartist har haft förmånen och möjligheten
            att förhoppningsvis påverka regeringens politik.
          </note>
          <note>
            Min fråga, herr talman, till Staffan Danielsson är som följer:
            Är du beredd att verka för att vi gör en gemensam livsmedelsstrategi
            i riksdagen med en bred politisk enighet? Vi upplever nämligen
            inte att regeringen har haft en insikt om det under den här tiden.
          </note>
          <note>
            Statsrådet Erlandssons viktigaste ambition har varit att premiera
            Matlandet Sverige, som förvisso har en trevlig och pittoresk inramning
            och som har fått ett antal företag att agera på ett bra sätt.
            Men det har inte gett de resultat som Staffan Danielsson nu efterfrågar
            i regeringens politik.
          </note>
          <note type="speaker">
            Anf. 281 STAFFAN DANIELSSON (C) replik:
          </note>
          <note>
            Herr talman! På försvarets område, i säkerhetspolitiken, tror
            jag på breda lösningar. Det är nationellt viktiga frågor. Svensk
            matproduktion är ett område av samma dignitet, som jag ser det,
            vad gäller hållbarhet, maten, kretsloppet och så vidare.
          </note>
          <note>
            LRF har föreslagit en livsmedelsstrategi. Jag tycker att det
            är ett utmärkt förslag. Eskil Erlandsson driver Matlandet Sverige,
            fem områden där en viktig punkt är produktionen av livsmedel och
            som syftar till samma typ av strategi. Jordbruksministern har
            också sagt att en strategi är han positiv till. Sedan får vi se
            om Matlandet är rätt benämning eller vad det utvecklas till. Men
            jag är glad över en så gemensam strategi som möjligt mellan politiska
            partier i riksdagen, handel och konsumenter för att titta på detta.
          </note>
          <note>
            Den verklighet som jag lyfter fram nu är inte allmänt känd. Väldigt
            många tror att det inte är någon ko på isen, att det ekologiska
            jordbruket och svensk livsmedelsexport ökar. Att det har minskat
            med en tredjedel och att minskningen fortsätter är inte känt,
            och det bör vi gemensamt göra något åt.
          </note>
          <note type="speaker">
            Anf. 282 PYRY NIEMI (S) replik:
          </note>
          <note>
            Herr talman! Kan jag tolka Staffans inlägg som att Centerpartiet
            är redo att skapa en gemensam livsmedelsstrategi i Sveriges riksdag
            som är kopplad till Matlandet Sverige, som ser till de säkerhetspolitiska
            arrangemangen det är viktigt att vi har en självförsörjning i
            kristider och som vilar på en bra kontakt och dialog med LRF,
            livsmedelsföretagarna och konsumenterna så att det blir en samsyn
            som bär långt in i framtiden och inte bara handlar om att stötta
            enskilda landsbygdsföretagare?
          </note>
          <note type="speaker">
            Anf. 283 STAFFAN DANIELSSON (C) replik:
          </note>
          <note>
            Herr talman! Politik kan lätt bli bara ord. Det viktiga är innehållet.
            Jag är för gemensamma tag för att visa på verkligheten, för att
            hitta åtgärder som är verkningsfulla och för att så många som
            möjligt omfattas av detta. Jag är öppen för och glad över ju fler
            som tittar på det problem vi diskuterar och utveckla insatser
            för att vända utvecklingen, för det har varken ni eller vi lyckats
            med. Det här får vi alltså jobba vidare med.
          </note>
          <note type="speaker">
            Anf. 284 TINA EHN (MP) replik:
          </note>
          <note>
            Herr talman! Vi är alla fast i olika system. Jordbrukssystemet
            är ett mycket övergripande system, och det har haft en utveckling
            som inte alltid varit så lycklig. Om man inte vill ha detta system
            och vill något annat ska man driva en sådan politik och inte försvara
            systemet.
          </note>
          <note>
            Vi i Miljöpartiet har en klar politik. Vi vill att det ska finnas
            en mångfald av husdjursarter. Vi vill att det ska finnas en mångfald
            av utsäde. Vi vill inte att allt ska bli monokulturer och serva
            det GMO-inriktade jordbruket. Vi vill att man samarbetar mer mellan
            djurgårdar och spannmålsgårdar för att få en bättre balans. Vi
            vill att biogasen ska utvecklas så att de ekologiska bönder som
            kanske måste radhacka lite mer kan köra sina traktorer på biogas.
          </note>
          <note>
            Dessa visioner vill vi styra in i politiken, och det ekologiska
            jordbruket är en nyckel i detta. Jag upplever dock att Staffan
            alltid slår på det.
          </note>
          <note type="speaker">
            Anf. 285 STAFFAN DANIELSSON (C) replik:
          </note>
          <note>
            Herr talman! Jag vill absolut inte slå på det. Det är ett utmärkt
            miljöalternativ. Det är lite fyrkantigt ibland med sina förbud,
            men det är ett miljöalternativ. Jag kan dock vända på frågan.
            Jag tycker att Miljöpartiet slår lite på det vanliga miljövänliga
            svenska jordbruket med modern teknik som är bäst i världen. Det
            förtjänar att lyftas upp att det är ett alldeles utmärkt jordbruk
            som också är ett miljöalternativ. Det kanske vi kan diskutera.
          </note>
          <note>
            Miljöpartiet vill så väl. Ni vill ha mångfald, ni vill ha mer
            ekoproduktion och ni vill att konsumenterna ska betala för varorna.
            Vi har kört denna affärsidé, som vi är överens om, i 2030 år.
            Men min fråga är: Har det blivit en succé? Produktionen i Sverige
            har minskat med en tredjedel. Gårdar läggs ned, och vi köper mat
            från Polen, Tyskland, Argentina och Brasilien. Det är inte bra
            för miljön. Vi har alltså misslyckats. Nu måste vi visa på detta
            misslyckande och sätta in insatser för att vända utvecklingen.
            Det är det jag är ute efter.
          </note>
          <note type="speaker">
            Anf. 286 TINA EHN (MP) replik:
          </note>
          <note>
            Herr talman! Jag håller med. Det vanliga miljövänliga jordbruket
            går över hela spektrumet. Det är dock fortfarande beroende av
            import, till exempel av soja. Sojaimporten är enormt stor i Europa
            och Sverige. Sådant här måste man ta med när man tittar på vilket
            jordbruk man vill ha. Vi tycker att man ska vara mer självförsörjande
            på proteingrödor både i Sverige och inom EU. Vi vill ha en politik
            som styr mot det.
          </note>
          <note>
            Vi har mycket stöd inom jordbruket. Jag förstår inte varför man
            ska klanka på stödet till det ekologiska jordbruket. Det finns
            stöd till miljöskyddsåtgärder, anläggning av våtmarker, företag
            och tusen miljoner andra stöd. Stödet till det ekologiska jordbruket
            är bra för att nå målen för ett bättre och hållbarare system.
          </note>
          <note type="speaker">
            Anf. 287 STAFFAN DANIELSSON (C) replik:
          </note>
          <note>
            Herr talman! Vi är överens om att det ekologiska jordbruket ska
            ha stöd efter sina miljöfördelar och att det konventionella ska
            ha stöd efter sina miljöförtjänster. Det ska vi diskutera i vetenskaplig
            ordning.
          </note>
          <note>
            När det gäller import av soja är jag för att vi producerar så
            mycket proteinfoder som möjligt. Det är dock värre att importera
            mat än att importera soja. Importerar man mat har man inga betande
            kossor och inga grisar som inte är fixerade. När man importerar
            mat köper man hela konceptet. Den utvecklingen kan vi inte gilla.
            Vi måste vända utvecklingen. Det räcker inte att fokusera på den
            ekologiska nischen, utan vi måste utveckla det vanliga miljövänliga
            jordbruket.
          </note>
          <note type="speaker">
            Anf. 288 OTTO VON ARNOLD (KD) replik:
          </note>
          <note>
            Herr talman! Jag tackar Staffan för ett ypperligt och viktigt
            inlägg. Det tål att understrykas att fallande lönsamhet och minskad
            produktion är ett stort problem för många lantbrukare ute i landet.
          </note>
          <note>
            Låt mig göra en reflexion. Det är inte många, om ens någon, lantbrukare
            som kör Ferrari. Däremot kör ett antal Icahandlare Ferrari. Har
            du några synpunkter på det, Staffan? Jag vet att man i EU-kommissionen
            har börjat titta på vinstfördelningen i hela livsmedelskedjan.
          </note>
          <note type="speaker">
            Anf. 289 STAFFAN DANIELSSON (C) replik:
          </note>
          <note>
            Herr talman! Det är en stor fråga som är viktig att diskutera.
            Jag tackar för Ottos inlägg. Vi har en marknadsekonomi, och vi
            tror alla på det. Jag tror på marknadskrafter och privat företagsamhet
            även när det gäller den offentliga sektorn, men det är en annan
            debatt.
          </note>
          <note>
            Att jordbruket har minskat dramatiskt i Sverige beror på pressad
            lönsamhet. Marginalerna är för små. Att då som innehåll i en jordbruksstrategi
            lägga på ökade skatter är fel väg att gå. Det skulle driva ut
            jordbruket ytterligare. Lönsamheten måste upp, och vi måste diskutera
            hur vi ska lyckas med detta. Vi måste titta på skatter, konkurrenskraft,
            pålagor, regelverk, kostnader och upphandling i den offentliga
            sektorn.
          </note>
          <note>
            Handeln går lysande och betalar mycket på insatt kapital. Där
            är konkurrensen för dålig. Människor klagar dock inte så mycket
            på dyr mat. Svensk mat är mycket prisvärd.
          </note>
          <note type="speaker">
            Anf. 290 OTTO VON ARNOLD (KD) replik:
          </note>
          <note>
            Herr talman! Jag tackar för svaret. En annan viktig fråga är
            hur exporten fungerar i Sverige. Talar man med handelsministern
            diskuteras matexport över huvud taget inte. För att vi ska kunna
            komma ut på marknaden och ha den spetskompetens som behövs är
            exporten en viktig bit.
          </note>
          <note>
            Jag var på ett seminarium i går om just soja. Det går att hantera.
            Vi kan ersätta mycket grovfoder och soja med inhemsk produktion.
          </note>
          <note type="speaker">
            Anf. 291 STAFFAN DANIELSSON (C) replik:
          </note>
          <note>
            Herr talman! Jag är glad över alla som köper svensk miljövänlig
            mat producerad med världens bästa miljö- och djuromsorg. Jag tycker
            att vi i första hand ska njuta av den själva, men den får även
            gärna gå på export. Det är dock tufft med export. Det gäller att
            få upp volymer och att hitta marknader som vill betala för mervärdena.
          </note>
          <note>
            Nummer ett är nog att få svenskarna att välja den fina svenska
            maten. Det gäller även våra skolor, vår äldreomsorg och våra myndigheter.
            Jag tror att vi måste börja där för att vända utvecklingen, för
            det är förfärande att den bästa maten i världen minskar i produktion.
          </note>
          <note type="speaker">
            Anf. 292 STINA BERGSTRÖM (MP):
          </note>
          <note>
            Herr talman! Det är första gången jag står i denna talarstol,
            och jag måste erkänna att det känns lite annorlunda mot att stå
            i fullmäktige hemma i Kil och tala. Jag ska passa på att tala
            om en av mina hjärtefrågor. Det är en fråga som blir alltmer aktuell
            allteftersom virkespriserna stiger. Jag tänker tala om hotet mot
            våra skogar och om vad vi måste göra för att dagens skogsbruk
            ska bli ett skogsbruk för framtiden.
          </note>
          <note>
            Herr talman! Vi står vid ett vägskäl. Vart vill vi gå? Vad vill
            vi lämna efter oss? Är det tysta virkesåkrar, gödslade och besprutade
            monokulturer? Är det sönderkörda hyggen där spåren och såren aldrig
            läker? Eller är det levande skogar fyllda med fågelsång där skogsbruket
            går hand i hand med andra skogsnäringar och friluftslivet?
          </note>
          <note>
            För 30 år sedan kom jag till Boda, en socken mitt emellan Karlstad
            och Arvika. Det var en förälskelse som tog mig dit, och väl där
            blev jag förälskad på nytt. Det var traktens skogar som blev föremål
            för min förälskelse. Den har hållit i sig även om skogarna de
            senaste åren har varit utsatta för stora övergrepp och även om
            de i dag inte alls ser ut som för 30 år sedan.
          </note>
          <note>
            De stora skogsbolagen ringer runt och lovar guld för våra gröna
            skogar. Den gamla bondskogen försvinner i rasande takt. Allt försvinner,
            ingenting lämnas kvar. Till och med rötterna slits upp ur marken.
            I Värmland har vi också den nya tidens skogspatroner som har kommit
            hitresande och köper upp fastigheter, styckar från husen och säljer
            till högstbjudande. Sedan avverkar de ekosystemet och säljer de
            värdelösa kalhyggena så snabbt det går.
          </note>
          <note>
            Det har skrivits mycket i Värmlandstidningarna det senaste året
            om hänsynslösa avverkningar. Jag vet att det här inte bara händer
            i mina hemtrakter utan i hela Sverige i dag.
          </note>
          <note>
            Det finns också många skogsägare som vill ha ett annat skogsbruk.
            Det finns skogsbolag som vill ändra kurs, som vill använda hyggesfria
            metoder när de avverkar och som menar att det inte räcker att
            skydda våra urskogar och gammelskogar. De menar att vi måste restaurera
            och göra nya skogar av kalhyggen och virkesåkrar.
          </note>
          <note>
            Herr talman! Det är de skogsägarna och skogsbolagen som behöver
            uppmuntras. Hur kan vi som riksdagsledamöter bidra till det? Det
            är flera saker som behöver göras. Jag ska nämna tre.
          </note>
          <note>
            För det första måste vi ändra skogsvårdslagen så att produktionsmålet
            underordnas en långsiktigt ekologisk hållbar utveckling av skogen.
            För det andra måste vi främja hyggesfria metoder genom att anslå
            medel till utbildning, rådgivning, ekonomiskt stöd och ytterligare
            forskning. För det tredje det är egentligen så självklart att
            det är hemskt att det behöver sägas måste vi se till att skogsvårdslagens
            regler för miljö- och kulturhänsyn efterlevs. Det ska inte vara
            okej att låta bli att lämna högstubbar. Det ska inte vara okej
            att köra sönder skogsvägar, stigar och fornlämningar. Det ska
            inte vara okej att låta bli att lämna träd vid vattendrag. Det
            ska inte vara okej att vänta med att åtgärda skador tills någon
            eventuellt gör en anmälan till Skogsstyrelsen som eventuellt hör
            av sig med ett påpekande.
          </note>
          <note>
            Detta och mycket annat måste vi göra för att våra barn och barnbarn
            ska få uppleva levande skogar. Detta måste vi göra för att säkra
            den biologiska mångfalden, för att säkra framtiden för andra skogsnäringar
            och för rekreationsvärdena. Detta måste vi också göra av ekonomiska
            skäl. Dagens skogsbruk ger måhända ägaren snabba pengar i fickan,
            men i ett längre perspektiv är det med andra brukningsmetoder
            vi får ut mer av skogens värden.
          </note>
          <note>
            Levande skogar är namnet på en motion som jag har varit med och
            skrivit under den allmänna motionstiden. Den handlar bland annat
            om det som jag har pratat om här. Jag hoppas att den tas emot
            positivt.
          </note>
          <note>
            I detta anförande instämde Tina Ehn (MP).
          </note>
          <note type="speaker">
            Anf. 293 JONAS ERIKSSON (MP):
          </note>
          <note>
            Herr talman! När vi brukar jorden utarmas den sakta på mineraler
            och näringsinnehåll. För att behålla bördiga åkrar och kunna fortsätta
            att odla livsmedel behöver ämnen som vi tar från jorden också
            föras åter. Fosfor är ett av dessa ämnen. Det är ett livsnödvändigt
            grundämne. Det har fler funktioner i djur och människor än något
            annat ämne och är också ett nyckelelement i fotosyntesen. Fosfor
            är ett av de kvantitativt mest betydelsefulla näringsämnena i
            vårt jordbruk. Därför är det viktigt att vi ser till att det råder
            balans mellan uttaget och tillförseln av fosfor på vår åkermark.
          </note>
          <note>
            I arbetet med de nationella miljömålen samlades riksdagen kring
            målet att till nästa generation lämna över ett samhälle där de
            stora miljöproblemen är lösta och kring fem grundläggande värden.
            Några av dem är att vi ska främja människors hälsa och värna den
            biologiska mångfalden. Vi ska bevara ekosystemets långsiktiga
            produktionsförmåga och trygga en god hushållning med naturresurserna.
          </note>
          <note>
            Utifrån dessa värden har man sedan arbetat med att bryta ned
            det övergripande målet och, med varierande framgång, uppnå målet.
            En del av detta arbete har gått ut på att vidta åtgärder för att
            fosforn från avfall och avlopp ska kunna ingå i ett kretslopp
            och kunna återföras till jordbruksmark utan risk för hälsa och
            miljö.
          </note>
          <note>
            Herr talman! Kunskapen om de ämnen som finns i slammet det är
            slammet jag talar om är bristfällig. Effekterna är inte tillräckligt
            undersökta. Att värna jordbruksmarken och återföra näringsämnena
            via slam är tveksamt. Det är viktigt att värna jordbruksmarken
            för dagens och kommande generationer. Det är ett viktigt mål för
            hela samhället.
          </note>
          <note>
            Regeringen har gett Naturvårdsverket i uppdrag att uppdatera
            en aktionsplan från 2002 för återföring av fosfor från avlopp.
            Den reviderade aktionsplanen har nu varit utsänd på remiss. Det
            nya förslaget utgår från samma mål som tidigare. Näringen i avloppet
            ska återföras till mark där näringen behövs, utan risk för hälsa
            eller miljö. Naturvårdsverket har kommit till slutsatsen att detta
            kan ske genom slamspridning ur både kort och långt perspektiv.
            Jag och flera med mig delar inte den uppfattningen.
          </note>
          <note>
            Naturvårdsverkets förslag ställer högre krav på slammets innehåll.
            Det är bra. Det utgör en drivkraft för ett fortsatt arbete med
            att minska utsläppen av föroreningar redan vid källan. Jag menar
            att det trots de ökade kraven finns skäl att inte tillåta denna
            spridning av slam på jordbruksmark. Slam från våra reningsverk
            är ett avfall. Det är en produkt av allt vi spolat ned i våra
            avloppssystem. Det kan vara läckor från dagvattensystem och kemikalier
            som används i reningsverkens egna reningsprocesser. Slammet innehåller
            miljögifter, riskabla tungmetaller, läkemedelsrester, hormoner
            och ett stort antal oidentifierade kemiska substanser.
          </note>
          <note>
            I arbetet med aktionsplanen pekar Naturvårdsverket på att det
            saknas underlag och på att man inte har all kunskap. Ändå kommer
            man till slutsatsen att det är förenligt med försiktighetsprincipen
            att återföra slammet till jordbruksmarken.
          </note>
          <note>
            Herr talman! Att tillåta slamspridning går emot miljömålet Giftfri
            miljö. Naturvårdsverket pekar i sin rapport på att man ökar mängden
            kadmium som vi vet är skadligt redan på de nivåer som i dag finns
            i åkermark och en del livsmedel. Det finns andra sätt att sluta
            kretsloppen för fosfor. Med den föreslagna aktionsplanen legitimeras
            slamspridning, och incitamenten att vidareutveckla och realisera
            andra alternativ undergrävs. Naturvårdsverkets förslag till aktionsplan
            visar inte vägen till en hållbar utveckling. Återföringen av fosfor
            från slam måste därför ske på andra sätt än via spridning av slam.
          </note>
          <note>
            Detta har vi i Miljöpartiet motionerat om under den allmänna
            motionstiden. Jag hoppas att vi får en bred diskussion om den
            motionen och att vi når en annan utveckling än den som vi hittills
            har slagit in på.
          </note>
          <note>
            I detta anförande instämde Tina Ehn (MP).
          </note>
          <note type="speaker">
            Anf. 294 OTTO VON ARNOLD (KD) replik:
          </note>
          <note>
            Herr talman! Det är ett mycket brännande problem som Jonas Eriksson
            tar upp här. Att kunna återföra fosforn och kunna använda den
            är synnerligen viktigt. Det skulle vara intressant att föra den
            debatten. Hur har ni tänkt er att kunna återföra den till åkermarken?
            Det är min fråga.
          </note>
          <note type="speaker">
            Anf. 295 JONAS ERIKSSON (MP) replik:
          </note>
          <note>
            Herr talman! I arbetet kring denna aktionsplan har flera olika
            remissinstanser yttrat sig. I aktionsplanen pekas det på att det
            finns flera olika alternativ. Man kan till exempel bränna slammet
            och ur den aska som bildas utvinna fosforn. Det har en del nackdelar,
            men det innebär också att en del av de föroreningar som jag nämnde
            i mitt anförande försvinner eller mer deponeras i askan och inte
            hamnar i jordbruket.
          </note>
          <note>
            Det kan också handla om att använda den fosfor som finns ute
            i jordbruket i dag men som inte används utan koncentreras kring
            våra djurgårdar på ett mer effektivt sätt. Vi har fosfor också
            i matrester och kadaver som går att ta till vara.
          </note>
          <note>
            Detta är inte tillräckligt utrett och blir det inte heller om
            vi nu ger grönt ljus för en fortsatt spridning av slam.
          </note>
          <note type="speaker">
            Anf. 296 OTTO VON ARNOLD (KD) replik:
          </note>
          <note>
            Herr talman! Det är lovvärt att titta på alternativa metoder.
            Men inom slamspridningen finns det möjligheter att separera slam
            från olika typer av reningsverk. Det är stora kostnader för samhället.
            Har ni gjort någon analys av vad det skulle innebära att till
            exempel dela upp avloppssystemet?
          </note>
          <note type="speaker">
            Anf. 297 JONAS ERIKSSON (MP) replik:
          </note>
          <note>
            Herr talman! Den analysen har inte Miljöpartiet gjort. Men det
            finns andra som har titta på detta. De alternativa sätten att
            ta till vara på fosfor, till exempel förbränning, har man gjort
            studier på och även fullskaliga försök i andra länder. Det visar
            på en kostnadsökning på 25 procent.
          </note>
          <note>
            Vi vill gärna bygga om samhällets struktur så att man kan separera
            näringsämnena redan vid källan. Men det är en lång förändring,
            och det kräver också ett engagemang från oss och att vi inte öppnar
            vägen för slamspridning. Då försvinner incitamentet för andra
            lösningar.
          </note>
          <note type="speaker">
            Anf. 298 STAFFAN DANIELSSON (C) replik:
          </note>
          <note>
            Herr talman! Jag vill tacka Jonas Eriksson för ett intressant
            anförande som jag i många delar kan instämma i. Fosfor är ett
            viktigt växtnäringsämne. Vi äter mat, och sedan ska fosforn självfallet
            återgå till kretsloppet.
          </note>
          <note>
            Vi har ett stort bekymmer i dag. Bekymret är vårt vattentoalettsystem.
            Att hitta andra system i stället för det är svårt. Men det vore
            det bästa.
          </note>
          <note>
            Man jobbar hårt med det svenska slammet. Man renar det och minskar
            tillförseln. Det är sannolikt det renaste slammet i världen. Det
            jordbruk som främst skulle behöva denna fosfor är det ekologiska
            jordbruket som inte vill köpa in vissa typer av handelsgödsel.
            Vi har alltså ett stort bekymmer. Denna fosfor används inte. De
            lösningar som du talar om, Jonas Eriksson, är på lång sikt. Hur
            klarar vi fosfortillgången till jordbruket? De förslag som du
            hade fanns det inga volymer i. Vi har ett bekymmer. Jag har inte
            lösningen. Det är en viktig fråga att diskutera, och jag uppskattar
            ditt inlägg.
          </note>
          <note type="speaker">
            Anf. 299 JONAS ERIKSSON (MP) replik:
          </note>
          <note>
            Herr talman! Jag sitter inte själv inne med någon fullständig
            lösning på denna problematik. Men som jag var inne på i det tidigare
            replikskiftet finns det redan i dag en koncentration av fosfor,
            en outnyttjad mängd fosfor, just på grund av strukturen i vårt
            jordbruk där vi skiljer djurgårdar från grödproduktion, alltså
            växtproduktion, som utarmas på fosfor, medan andra i stället på
            grund av en koncentration av gödsel hamnar på annan plats. Detta
            är en strukturell förändring som man kanske inte löser över ett
            år. Men man måste ange en inriktning för att komma dithän.
          </note>
          <note type="speaker">
            Anf. 300 STAFFAN DANIELSSON (C) replik:
          </note>
          <note>
            Herr talman! Nu är det stora bekymret att Sveriges djurgårdar
            minskar kraftigt. Animalieproduktionen minskar, och vi köper importmat.
            Det har vi varit inne på tidigare. Det sättet att sprida ut fosfor
            lite jämnare handlar om en liten tillförsel. Vi har ett bekymmer
            för att vi utarmar jordarna. Inte minst har det ekologiska jordbruket
            ett bekymmer här eftersom man har tuffare gränser för vad man
            får använda.
          </note>
          <note>
            Är slammet tillräckligt rent tror jag att man inte ska utesluta
            att det möjligen ska kunna användas. Men jag håller med om att
            det är en grannlaga diskussion. Men det är lätt att säga nej till
            allt. Visst är det det.
          </note>
          <note type="speaker">
            Anf. 301 JONAS ERIKSSON (MP) replik:
          </note>
          <note>
            Herr talman! Jag delar uppfattningen att ambitionen måste vara
            att vi får en sådan ren restprodukt att vi kan återföra den till
            jordbruket.
          </note>
          <note>
            De krav som man ställer i denna aktionsplan innebär bland annat
            vad gäller kadmium att vi kommer att öka tillförseln av kadmium
            fram till 2025. Då vet vi redan i dag att den nivån i vår jordbruksmark
            och i en del livsmedel redan är för hög. Då känns det oerhört
            svårt att säga ja till att fortsätta öka den mängden.
          </note>
          <note>
            Statsförvaltningen
          </note>
          <note type="speaker">
            Anf. 302 PETER HULTQVIST (S):
          </note>
          <note>
            Herr talman! Kostnaderna för Regeringskansliet har ökat med en
            och en halv miljard kronor på fyra år. Nu kostar Regeringskansliet
            närmare 7 miljarder. Antalet personer som är knutna till Regeringskansliet
            har aldrig varit så stort som nu. Det handlar om 3 322 personer,
            och om man räknar in UD:s personal är det över 4 000. Dessutom
            kommer uppgifter om att konsulter anlitas i ökad utsträckning.
          </note>
          <note>
            Den nya regering som tillträdde i oktober i år har utökats och
            omfattar nu 24 statsråd. Två nya ministerposter har inrättats,
            civil- och bostadsministern och IT- och regionministern. Det är
            den största regering som Sverige någonsin har haft. Men europeiska
            mått mätt är detta en rekordstor församling.
          </note>
          <note>
            Läget efter valet är att fyra ministrar har fått avgå och ersatts
            med fyra nya. Två extra ministerposter har inrättats, och en ny
            statssekreterare för pr-frågor har inrättats. Därutöver kommer
            de nya politiska staberna. Detta ger en kostnadsökning på i storleksordningen
            50 miljoner för hela mandatperioden.
          </note>
          <note>
            Statsministern själv, Fredrik Reinfeldt, säger att regeringen
            är för stor. Han säger i en tidningsintervju: Men jag får inte
            bestämma själv.
          </note>
          <note>
            Men Reinfeldt fick bestämma själv när det gällde inrättandet
            av en tjänst som statssekreterare för kommunikation. Den gick
            till den förre moderate partisekreteraren Schlingmann som fick
            ett jobb som spinndoktor i Regeringskansliet med statssekreterares
            status. Posten är ett hjärtslag från en ministerpost. Det är en
            post som aldrig har funnits förut. I medierna har man kallat posten
            för en propagandaminister. De anmärkningsvärda medieuppgifterna
            har gjort att vi socialdemokrater har begärt extra information
            om tjänsten i anslutning till KU:s granskning av regeringens sammansättning
            och regeringsarbetets organisation.
          </note>
          <note>
            Vi ser nu hur Regeringskansliet sväller. Sedan ska verk och myndigheter
            rationaliseras. Man slår samman Vägverket och Banverket till det
            nya Trafikverket. Det ska ge rationaliseringsvinster. Vi har inte
            sett resultatet än.
          </note>
          <note>
            Vi kan konstatera att statliga jobb försvinner runt om i landet.
            Bara i Sollefteå har man tagit bort 150 jobb under den senaste
            fyraårsperioden.
          </note>
          <note>
            Signalen som går ut från Rosenbad tycks vara att alla ska spara,
            utom Regeringskansliet.
          </note>
          <note>
            Frågan är dessutom: Kan de nya ministerposterna motiveras med
            hänvisning till de ansvarsområden som har presenterats?
          </note>
          <note>
            Anna-Karin Hatt har ansvar för IT och regional tillväxt. Vilka
            är de propositioner som planeras på detta område? Vad är det som
            motiverar en särskild ministerpost för just detta när man dessutom
            kan se på regeringens hemsida att Maud Olofsson också ansvarar
            för regional tillväxt? Plötsligt är det två ministrar som har
            samma ansvar.
          </note>
          <note>
            Sedan dyker Eskil Erlandsson upp i sammanhanget och ansvarar
            för landsbygdsutveckling. Det är alltså en tredje minister som
            tangerar de områden som Hatt och Olofsson ansvarar för.
          </note>
          <note>
            Nu är vi alltså uppe i tre ministrar med samma ansvarsområde.
            Jag tycker att det är intressant och originellt. Jag skulle vilja
            veta vilka propositioner som planeras på dessa områden som motiverar
            denna typ av oklar organisation. Man kanske också ska ställa sig
            frågan: Hur smal får en ministerportfölj bli för att den ska kunna
            motiveras över huvud taget?
          </note>
          <note>
            Situationen blir inte bättre om man tittar på integrationsminister
            Erik Ullenhags ansvar. På regeringens hemsida framgår inte formellt
            vilket ansvar han har, men i ett pressmeddelande från den 19 oktober
            står det att han har ansvar för samordning och utveckling av frågor
            om de mänskliga rättigheterna på nationell nivå. Vad betyder detta
            i praktiken, och vilka propositioner planeras som motiverar en
            ministerpost av den typ Erik Ullenhag innehar?
          </note>
          <note>
            Det är dessutom väldigt delikat eftersom Nyamko Sabuni samtidigt
            presenteras som chef för integrations- och jämställdhetsdepartementet.
            Hon framställs som huvudminister på integrationsområdet, och Erik
            Ullenhag finns inte med i departementets ledning. Han lyder i
            stället under arbetsmarknadsdepartementet, som leds av Hillevi
            Engström. Vilken roll har Ullenhag i praktiken? Varför har Sverige
            två integrationsministrar, och vem har i praktiken ansvar för
            frågorna Sabuni eller Ullenhag?
          </note>
          <note>
            Om vi sedan ska komplicera detta ett snäpp till kan vi se att
            Sabuni också är biträdande utbildningsminister med ansvar för
            förskolor. Hon är underställd utbildningsminister Jan Björklund.
            Vem har sista ordet när det gäller integration i förskolan? Är
            det Sabuni, som är chef för integrations- och jämställdhetsdepartementet?
            Är det Engström, som är chef över integrationsminister Ullenhag?
            Är det Björklund, som är chef över Sabuni? Detta är lite komplicerat.
          </note>
          <note>
            En källa i Regeringskansliet säger dock: Ingen förlorar ministrar;
            vi är nöjda. För att hålla ihop regeringen till nästa val, inte
            väcka ont blod och få lugn i regeringsjobbet ska alltså skattebetalarna
            stå för extra pengar till ministrar vars arbetsuppgifter är oklara.
            Man ska ha 50 miljoner kronor i extra utgift här.
          </note>
          <note>
            Det är intressant, och mot bakgrund av detta ska det bli intressant
            att som ledamot i KU ta del av svaren på de frågor utskottet ställt
            i samband med granskningen av regeringens sammansättning och regeringsarbetets
            organisation. Beroende av svar och motiveringar från regeringens
            sida när det gäller detta får vi ta ställning till vilka initiativ
            som ska tas i frågan.
          </note>
          <note>
            I detta anförande instämde Helene Petersson i Stockaryd (S).
          </note>
          <note type="speaker">
            Anf. 303 STAFFAN DANIELSSON (C) replik:
          </note>
          <note>
            Herr talman! Peter Hultqvist låter som en framtida regeringsbildare
            med ett stort intresse för just alliansregeringen. Vi får väl
            se.
          </note>
          <note>
            Regeringskansliets kostnader i Sverige har ökat sedan Gustav
            Vasas tid linjärt och ständigt. De ökade kraftigt under 1900-talet
            under de mångåriga socialdemokratiska regeringarna. Det är dyrare
            med koalitionsregeringar, av lätt insedda skäl. Fyra partier ska
            samordna sin politik. Det skulle, Peter Hultqvist, vara billigare
            med bara ett parti i regeringen och riksdagen. Det vore väldigt
            billigt, men det vore inte bra för demokratin. Demokrati måste
            ibland få kosta lite.
          </note>
          <note>
            Jag kan dock vara överens om att statsförvaltningen ska skötas
            effektivt, att regeringen ska organisera och sköta sitt arbete
            på ett bra sätt och att de ska granskas i vanlig ordning. Det
            får alltså KU och så vidare diskutera. Jag är trygg i att vi har
            en effektiv och bra borgerlig regering som har organiserat sitt
            arbete på ett bra sätt.
          </note>
          <note type="speaker">
            Anf. 304 PETER HULTQVIST (S) replik:
          </note>
          <note>
            Herr talman! År 2006 var det 2 829 på Regeringskansliet. Med
            UD blev det 3 608. Sedan gick det upp till 3 322, och om man räknar
            in UD blir det 4 068.
          </note>
          <note>
            Sedan har man från allianssidan fört en diskussion om att det
            är viktigt att skära ned efter exempelvis ett ordförandeskap i
            EU, vilket man kritiserade Göran Perssons regering för att inte
            ha gjort. Nu har vi sett en oerhörd expansion efter att Reinfeldt
            har varit ordförande i EU. Man säger alltså en sak och gör en
            annan.
          </note>
          <note>
            Ska det bli trovärdigt i statsförvaltningen, och för att ha trovärdighet
            hos de statliga verken och myndigheterna när de ska rationalisera,
            måste man skära uppifrån. 1 ½ miljards ökning är mycket pengar.
            Det kan knappast motiveras.
          </note>
          <note type="speaker">
            Anf. 305 STAFFAN DANIELSSON (C) replik:
          </note>
          <note>
            Herr talman! Jag tycker att detta är en relevant diskussion.
            Självklart ska riksdagen kunna diskutera statsförvaltningen och
            regeringen. Jag ville dock med mitt inlägg visa att frågan är
            mångfasetterad. Regeringen ska vara effektiv, och den ska leda
            landet. En koalitionsregering kräver en del resurser, och jag
            känner att vi har en bra regering som organiserar sig.
          </note>
          <note>
            När det var mångåriga socialdemokratiska regeringar togs denna
            fråga upp även från den dåvarande oppositionen. Det är oppositionens
            uppgift att titta på det hela. Det ska vi alltså göra, och jag
            önskar Peter Hultqvist och KU lycka till i sitt viktiga granskningsarbete.
          </note>
          <note type="speaker">
            Anf. 306 PETER HULTQVIST (S) replik:
          </note>
          <note>
            Herr talman! Tre stycken ministrar är inblandade i regional tillväxt
            med oklara inbördes förhållanden, och tre stycken är inblandade
            i integrationsfrågor med oklara förhållanden. Det är knappast
            rationellt. Det är knappast klokt. Det är knappast ordentligt
            genomtänkt.
          </note>
          <note>
            Detta visar att det inte finns ett riktigt bra grepp i regeringsarbetet.
            När det enda statsministern har som förklaring är att säga att
            regeringen är för stor men att han inte får bestämma själv kan
            man fråga sig hur detta styrs. Vad finns det för sakliga motiv
            till det ena eller andra? Den fråga som KU har ställt ska alltså
            bli mycket intressant att fortsätta jobba med.
          </note>
          <note type="speaker">
            Anf. 307 EDWARD RIEDL (M) replik:
          </note>
          <note>
            Herr talman! Peter Hultqvist, du ställer en massa frågor i ditt
            anförande. Det hade möjligen varit lämpligt för en interpellation.
            Då hade du säkert fått svar på flera av dessa frågor, men jag
            anar en viss önskan om att bara ställa dem retoriskt.
          </note>
          <note>
            Statsförvaltningen ska givetvis inte vara större än nödvändigt;
            om det tror jag att alla är överens. Kostnaderna ska inte vara
            större än de behöver vara. Alliansregeringen har dock haft ett
            högt reformtempo under de fyra år som har gått, och det är givetvis
            en del av förklaringen till kostnaderna.
          </note>
          <note>
            I övrigt tror jag att det skulle vara klokt att prata med dina
            kamrater i det egna partiet, för svaret på frågorna du ställer
            är nog i stort detsamma som det Göran Persson och tidigare socialdemokratiska
            regeringar har sagt till kritikerna när statsförvaltningen har
            svällt under era år. Där tror jag alltså att du hittar svaren
            på många av de frågor du ställer.
          </note>
          <note type="speaker">
            Anf. 308 PETER HULTQVIST (S) replik:
          </note>
          <note>
            Herr talman! Det är mycket möjligt att detta kommer att bli både
            interpellationsdebatter och andra typer av debatter i riksdagen
            och här i kammaren.
          </note>
          <note>
            Det är dock inte ett särskilt bra och konstruktivt försvar att
            säga: Titta på Göran Persson! I så fall kan man också titta på
            vad den dåvarande oppositionen sade. Det var att det skulle rationaliseras
            i Regeringskansliet, att resurserna skulle minska och att det
            skulle effektiviseras. Det var framför allt att det skulle dras
            ned på pengarna efter ordförandeskapet i EU.
          </note>
          <note>
            Nu ser vi att Reinfeldt inte har gjort någonting, utan detta
            har bara expanderat i rätt rejäl takt. Man har i en statsförvaltning
            där man ställer hårda krav på rationaliseringar i statliga verk
            och myndigheter inte förmåga att föregå med gott exempel själv,
            utan man inrättar till och med nya statssekreterartjänster som
            i medierna beskrivs som propagandaministerposter.
          </note>
          <note type="speaker">
            Anf. 309 EDWARD RIEDL (M) replik:
          </note>
          <note>
            Herr talman! Jag kan säga kort att det var mer en omtanke om
            att du skulle få svar på de frågor du ställer, Peter Hultqvist.
          </note>
          <note>
            Precis som jag sade till dig tidigare är nog svaren i mångt och
            mycket desamma, det vill säga att det krävs människor för att
            klara av att sköta statens angelägenheter. Det är ungefär de svar
            Göran Persson och tidigare socialdemokratiska regeringar också
            har framfört. Det krävs alltså människor för att klara av detta
            arbete, och det tror jag också är en stor del av svaret på de
            frågor du ställer. Sedan ska statsförvaltningen givetvis skötas
            effektivt och inte kosta mer än nödvändigt.
          </note>
          <note type="speaker">
            Anf. 310 PETER HULTQVIST (S) replik:
          </note>
          <note>
            Herr talman! Det är svårt att kräva resultat av andra i olika
            andra delar av en stor organisation om man inte på något sätt
            föregår med gott exempel själv. Det vet jag av egen, djup erfarenhet
            i andra politiska sammanhang. Ska en kommun skära ned kan man
            inte expandera kommunstyrelsens kansli, utan trappan måste städas
            uppifrån. Man inrättar framför allt inte en ny, svällande politisk
            byråkrati och ministerposter som har mycket oklara motiv och förhållanden
            och som bara bär kompromissens prägel i sig.
          </note>
          <note>
            Kulturpolitik
          </note>
          <note type="speaker">
            Anf. 311 BENGT BERG (V):
          </note>
          <note>
            Herr talman! En av den värmländska berättelsens mest älskade
            röster tillhörde Göran Tunström. I sin roman Tjuven säger han
            bland annat jag ska inte citera hela romanen: Det högsta är att
            skåda Gud. Det näst högsta är att stå på Tossebergsklätten och
            se ut över världen.
          </note>
          <note>
            Lite grann så känner jag det också nu när jag för första gången
            äntrar talarstolen i Sveriges riksdag. Framför mig har jag inte
            den vackra Fryksdalen men en vackert blåskimrande riksdagssal.
          </note>
          <note>
            Jag har ägnat i stort sett hela mitt vuxna liv åt ordbruk och
            bokstavsskötsel, så jag tänkte ta mig friheten att reflektera
            lite grann över kultur som drivkraft i våra liv och i samhället
            i stort.
          </note>
          <note>
            Jag kommer från en provins där kulturen alltid har stått högt
            i kurs. Värmland, som ingår i det inre stödområdet, har bidragit
            till landets välstånd och utveckling genom malmen från gruvorna,
            träd från skogarna, kraften från forsarna och arbetskraften från
            folket.
          </note>
          <note>
            Men det är inte bara dessa produktiva näringar som har räknats
            och räknas, utan också kulturen. Och i vår moderna tid vet vi
            alla hur viktig besöksnäringen är för det övriga Sverige.
          </note>
          <note>
            Herr talman! Kulturens själva väsen är i någon mening icke mätbar.
            Författaren Agneta Pleijel har uttryckt det på detta sätt:
          </note>
          <note>
            Vetenskapen ger oss ny kunskap. Informationsflödet är enormt.
            Sämre ligger det till när det gäller kunskapen om vårt inre, våra
            hemliga fantasier och våra drömmar. Konsten är en av de unika
            vägarna, ibland den enda vägen, till denna kunskap. Den är en
            del av ett folks medvetande om sig självt.
          </note>
          <note>
            Det handlar om identitet, och kulturen är inte bara en spegel
            av dig själv som en unik individ utan också en spegel av oss alla,
            tillsammans, som delaktiga i den stora humanistiska gemenskapen.
            Vi behöver kulturen för att ta reda på vilka vi är men också för
            att förstå och förändra det samhälle som vi lever och verkar i.
          </note>
          <note>
            Herr talman! Vänsterpartiet har sammanställt en mycket konkret
            och konstruktiv kulturskrift, ett program, som vi har kallat för
            Kulturkompassen. Där står det bland annat:
          </note>
          <note>
            Kulturen är en avgörande del av demokratin. Den värnar om människans
            unika värde, rätten att vara olika, skilda gruppers och religioners
            och länders särpräglade traditioner. Alla medborgare ska ha tillgång
            till kultur i olika former, liksom var och en ska erbjudas möjlighet
            till ett eget kulturellt skapande på en professionell nivå eller
            under andra och mer lekfulla former.
          </note>
          <note>
            Vi menar också att det måste finnas ett övergripande nationellt
            ansvar för kulturen i hela landet, även när det gäller kulturens
            verkställighet och när den decentraliseras till olika regionala
            nivåer. Det gäller att hävda både konstnärlig kvalitet och en
            regional likvärdighet. Det gäller att värna, som ordföranden i
            kulturutskottet brukar säga, den kulturella allemansrätten.
          </note>
          <note>
            Herr talman! Kulturen gäller för alla i samhället, inte minst
            för barnen, barnen som äger allt, utom det man tar ifrån dem,
            barnen som föds lika runt om i hela världen men som snart ska
            märka hur olika deras liv blir beroende på i vilken del av världen
            de växer upp, vilka föräldrar de har och vilka de olika sociala
            omständigheterna är.
          </note>
          <note>
            Den franske författaren, som fick Nobelpriset 2008, Le Clézio,
            sade vid sin Nobelföreläsning bland annat:
          </note>
          <note>
            Det är omöjligt att tala om jämställdhet och respekt för andra
            om man inte ser till att varje barn får tillgång till skriftspråket
            och till böckernas värld.
          </note>
          <note>
            Jag vill avsluta med en liten bild från en flygplats någonstans
            i världen. En pojke står där med sin mamma och tittar. Flygplanet,
            som nyss fyllts, lyfter och försvinner som en liten punkt på himlen.
            Då säger barnet: Hur får de plats nu?
          </note>
          <note>
            Det tycker jag är en fråga som vi ska ta till oss, vi som arbetar
            med kultur: Hur får alla plats i en så liten punkt som försvinner
            i fjärran?
          </note>
          <note>
            I detta anförande instämde Siv Holma (V).
          </note>
          <note type="speaker">
            Anf. 312 ANDREAS CARLSON (KD):
          </note>
          <note>
            Herr talman! Det är första gången också för mig som talare i
            denna plenisal. Jag ser fram emot arbetet i Sveriges riksdag.
            Det ska bli väldigt spännande och roligt.
          </note>
          <note>
            Ett samhälle med ett rikt föreningsliv där det finns ett ideellt
            och socialt engagemang och ett samhälle där vi har civilkurage
            och värme oss människor emellan är det samhälle som jag tror på
            och som jag vill arbeta för som ledamot av Sveriges riksdag.
          </note>
          <note>
            Ett starkt civilt samhälle är grunden för en stark demokrati.
            Vårt samhälles grund bygger på relationer och på tillit. I det
            civila samhället samlas alla naturliga gemenskaper, familjer,
            byalag, kyrkor och samfund, kooperativ, idrottsföreningar, stiftelser,
            fackföreningar, kulturföreningar, ekonomiska föreningar ja, listan
            är lång och kan göras ännu längre.
          </note>
          <note>
            För mig är begreppet samhället oändligt mycket större än just
            den offentliga sektorn. Ett vanligt tankefel är annars att begreppet
            samhället är detsamma som det offentliga, det vill säga stat,
            kommun och landsting.
          </note>
          <note>
            När man talar om tre sektorer nämns ofta den offentliga först,
            sedan den privata och till sist den ideella, den civila, sektorn.
            Jag tror att det är dags att vända på begreppen, att utgå från
            det civila samhället och att det offentliga sedan ska vara stöttande,
            inte styrande. Uppgiften måste vara att underlätta och uppmuntra.
            Det går inte att överskatta vad ett starkt civilt samhälle betyder.
            De frivilliga insatserna, omsatta i heltids- och helårsarbetstillfällen,
            är 400 000. Drygt 85 procent av befolkningen är medlemmar i någon
            förening.
          </note>
          <note>
            Herr talman! Det offentliga får inte försvåra för den ideella
            sektorn genom lagstiftning, beskattning eller andra åtgärder.
          </note>
          <note>
            Det är också viktigt med en dialog mellan olika sektorer. I regeringens
            proposition Tid för kultur gjordes bedömningen att dialogen mellan
            det civila samhället, kommuner, landsting och stat behöver utvecklas
            inom kulturområdet.
          </note>
          <note>
            Kristdemokraterna vill stärka det civila samhällets möjligheter
            att göra människor mer engagerade i samhällsutvecklingen. Vi har
            en lång tradition av att organisera oss i allt från arbetarrörelsen
            till nykterhetsrörelsen, frikyrkorörelsen och idrottsrörelsen.
            När många av dessa rörelser växte fram under 1850-talet hade Sverige
            inte lika och allmän rösträtt. Utan dessa rörelser hade Sverige
            sett väldigt annorlunda ut jämfört med i dag. Den civila sektorns
            betydelse för samhällsutvecklingen är omätbar.
          </note>
          <note>
            En oro jag möter, bland annat hos många idrottsföreningar, rör
            den senaste tidens diskussion om den så kallade EU-momsen. Det
            är en kritik från EU-kommissionen som beror på att ideella föreningar
            och religiösa samfund inte behöver betala moms på välgörenhetshandel.
            EU-kommissionen anser att det då råder illojal konkurrens mellan
            företag och ideella organisationer.
          </note>
          <note>
            Vi kan alla tänka ut vad ett 25-procentigt momspåslag på dessa
            verksamheter skulle innebära för de ideella organisationerna.
            Jag ser positivt på det uttalande finansminister Anders Borg gjorde
            den 31 maj i år om att den ideella sektorn ska värnas. Han klargjorde
            även att den ideella sektorn inte ska förlora ekonomiskt på ändrade
            momsregler. Den frågan kommer jag att bevaka aktivt.
          </note>
          <note>
            En välkommen reform som regeringen presenterar i budgetpropositionen
            är avdragsrätt för gåvor till ideella organisationer. Det är en
            reform som uppmuntrar och stöder människor som vill ge och vara
            generösa. Jag vill se ett snabbt införande och en fortsatt utveckling
            av en sådan reform.
          </note>
          <note>
            Sverige är vid sidan av Slovenien det enda land i Europa som
            inte har något system för skatteavdrag för gåvor. Det är dags
            för oss i Sveriges riksdag att ändra på det.
          </note>
          <note>
            En utredning som tillsattes under den förra mandatperioden kom
            fram till att om ett system med avdragsrätt för gåvor till ideella
            organisationer skulle införas skulle det öka gåvorna med 800 miljoner
            kronor. I den utredningen bedömdes statens kostnad för detta till
            650 miljoner kronor. De samhällsekonomiska effekterna skulle alltså
            vara större än statens kostnad.
          </note>
          <note>
            Uppgifter från Norge visar att ett liknande system som införts
            där har ökat gåvogivandet med 30 procent. Det är dags att inse
            att samhället är större än den offentliga sektorn, större än staten.
            Vi måste verka för ett starkt civilt samhälle.
          </note>
          <note>
            Man kan i detta sammanhang fråga sig om oppositionen vill hålla
            fast vid ett föråldrat system där Sverige är det enda land, bortsett
            från Slovenien, i Europa som inte har avdragsrätt för gåvor till
            ideella organisationer. Låt oss inte köra fast i gamla hjulspår.
            Släpp loss alla de goda initiativ som finns i det civila samhället,
            som finns i den ideella sektorn!
          </note>
          <note>
            Trafik och IT-politik
          </note>
          <note type="speaker">
            Anf. 313 LEIF PETTERSSON (S):
          </note>
          <note>
            Herr talman! Jag ska prata lite grann om infrastrukturen i Malmfälten.
            Malmfälten är ett område i Sverige som har en väldigt stor betydelse
            för det svenska folkhushållet. I det här området bryts i stort
            sett all järnmalm som tas fram i Sverige. En mycket stor del av
            koppar, silver och guld kommer också från det här området.
          </note>
          <note>
            Området omfattar för närvarande Kiruna och Gällivare kommuner
            men kommer inom kort även att omfatta Pajala kommun när järnmalmsgruvan
            i Pajala kommer i gång. En betydande del av den svenska exporten
            har sitt ursprung i detta område. En del förädlas vidare i Sverige,
            en del skickas vidare som råvara.
          </note>
          <note>
            Till detta ska läggas besöksnäringen, som växer så det knakar.
            Orter som Riksgränsen, Björkliden och Abisko är vida kända både
            i vårt land och utomlands. Ishotellet i Jukkasjärvi, Dundrets
            fjällanläggning och Stora Sjöfallets anläggning i Laponia är bara
            tre exempel på framgångsrika anläggningar som har många av sina
            gäster från helt andra ställen än norra Sverige. Det säger sig
            självt att allt detta ställer mycket stora krav på en fungerande
            infrastruktur.
          </note>
          <note>
            Herr talman! Hur ser situationen ut i Malmfälten i dag? Fungerar
            den infrastruktur som står till buds? De viktigaste vägarna i
            det här området är Europaväg 10 och Europaväg 45. De här är i
            långa stycken undermåliga och klarar inte den ökade trafik som
            alstras. Under vintertid det är som ni alla vet en betydande del
            av året där uppe blir vägarna närmast att liknas vid diken med
            snövallar på närmare två meter och en mycket smal väg i mitten.
          </note>
          <note>
            Det här är naturligtvis en fråga om trafiksäkerhet. Med tanke
            på transittrafiken från norra Norge ned till Osloområdet efter
            de här vägarna i form av långtradare med fisk och annat ombord
            är det inte så lätt att komma med en personbil från andra hållet
            och mötas av ett snömoln och en långtradare. Naturligtvis måste
            man se över detta.
          </note>
          <note>
            Mycket av våra transporter till och från Malmfälten måste gå
            på väg, det finns inga andra alternativ. Dessutom planerar de
            företag som ska bryta järnmalmen i Pajala att transportera denna
            på väg till Svappavaara för att sedan frakta den vidare på järnväg
            till Narvik. Väg 395 skulle då bli mycket tungt belastad, något
            som vägen med nuvarande vägstandard på många ställen inte klarar
            i längden.
          </note>
          <note>
            Vägtrafikens betydelse för besöksnäringen kan inte understrykas
            nog. För att ta sig till de anläggningar som inte ligger i direkt
            anslutning till järnvägen finns det inga andra alternativ.
          </note>
          <note>
            Hur ser då järnvägen ut? Ja, Malmbanan mellan Narvik och Luleå
            är i många stycken en bra järnväg, så är det. Men den har sina
            brister. Framför allt är det delen mellan Kiruna och Narvik som
            skulle behöva längre och fler mötesplatser. Dessutom visades sårbarheten
            i somras när åskan slog ned i Torne Hamns ställverk med efterföljande
            brand. Helt plötsligt var banan inte brukbar. Det fanns nämligen
            ingen reservkraft som kunde tas till. LKAB och därmed det svenska
            folkhushållet gick miste om många sköna miljoner i exportintäkter.
          </note>
          <note>
            Till detta ska läggas ständiga hot om laviner och andra störningar
            på grund av den stora mängd snö som faller i det här området.
          </note>
          <note>
            Nu har dessutom Rikstrafiken lagt sten på bördan och vill dra
            in ett av de två nattåg som går till övre Norrland och därmed
            även till Malmfälten. Skulle detta bli verklighet drabbas besöksnäringen
            på ett förödande sätt. Den frågan ska jag inte ta upp mer tid
            med här, utan det finns en interpellation till infrastrukturministern
            i frågan.
          </note>
          <note>
            Herr talman! Problemet i Pajala är också värt att uppmärksammas.
            Det är naturligtvis inte en hållbar lösning att frakta under de
            kanske 4050 år den järnmalm som nu är känd beräknas räcka i området
            på lastbil 15 mil enkel väg. Det måste komma till stånd andra
            lösningar. Det jag närmast tänker på är naturligtvis en järnväg.
            Men varje lösning som innebär mer frakt på Malmbanan måste också
            innebära mötesplatser och att elförsörjningen säkras, som jag
            tidigare tagit upp här.
          </note>
          <note>
            Sedan har vi flygtrafiken. Man kan lugnt konstatera att det som
            upphandlas av Rikstrafiken, det vill säga flyget till Gällivare,
            har brottats med en del problem, för att ta till i underkant.
            De bolag som har fått uppgiften har i många fall inte klarat den.
            Många gånger har man haft för små plan. Man har haft piloter som
            inte klarat att landa i snö och kyla, för de är hämtade från något
            annat land. Bolagen har gått i konkurs. Ja, listan kan göras nästan
            hur lång som helst, mycket lång.
          </note>
          <note>
            Den gemensamma nämnaren är för lite pengar. Det finns för lite
            pengar för Rikstrafiken att upphandla det hela. Det finns för
            låg kompetens vid upphandlingen, och när dessutom flygbolaget
            Norwegian slutar flyga till Kiruna blir det klara kapacitetsbrister
            även för flyget.
          </note>
          <note>
            Vad ska då göras? Ja, för att denna del av Sverige ska kunna
            bidra med det den kan bidra med måste infrastrukturen i området
            ses över och rustas upp. Det är inte rätt att den del av Sverige
            som kanske bidrar mest till exportinkomster och folkhushåll inte
            ska få utnyttja sin fulla potential bara därför att infrastrukturen
            inte fungerar. Vi måste i stället satsa pengar på infrastrukturen
            där det bäst betalar sig tillbaka. Då är Malmfälten ett utmärkt
            område att satsa på.
          </note>
          <note>
            I detta anförande instämde Isak From (S) och Siv Holma (V).
          </note>
          <note type="speaker">
            Anf. 314 ELIZA ROSZKOWSKA ÖBERG (M):
          </note>
          <note>
            Herr talman! Jag vill hellre ge upp en njure än min mobiltelefon,
            sade en 16-årig tjej, Philippa Grogan, till the Guardian, en tidning
            i Storbritannien.
          </note>
          <note>
            Informations- och kommunikationstekniken genomsyrar våra liv
            på många olika sätt både i arbetslivet och på fritiden. Många
            av oss använder dagligen en dator uppkopplad till hela världen.
          </note>
          <note>
            Dessutom vill vi vara uppkopplade var som helst och när som helst.
            Och vi vill kommunicera. Hälften av alla svenskar är med i något
            socialt nätverk enligt den senaste rapporten från World Internet
            Institute, Svenskarna och Internet 2010 . Mobiltelefonen har blivit
            en självklar del av vår vardag. Det räcker med att man själv funderar
            på om man har varit längre bort från sin mobil än några meter
            under det senaste dygnet.
          </note>
          <note>
            Under den senaste tiden har vi hört mycket om kapade mobiltelefoner.
            Med ökad användning ökar även sårbarheten, speciellt när personliga
            och känsliga uppgifter i våra datorer och mobiltelefoner kan röjas.
            Om ett konto på ett socialt nätverk kapas är det inte bara fråga
            om ett tekniskt fel, utan det kan få allvarliga konsekvenser i
            form av brutna nära relationer eller till och med ett förlorat
            jobb. Samordnade och omfattande cyberattacker kan faktiskt hota
            hela samhället.
          </note>
          <note>
            Skolan ska förbereda ungdomar inför deras framtida arbetsliv.
            Med största sannolikhet kommer de flesta yrken i framtiden att
            kräva viss datakunskap. Men enligt Skolverket är det i kommunala
            grundskolor i genomsnitt sex elever som köar till en dator. Hur
            går det ihop? En Internetuppkopplad dator är för de flesta ungdomar
            en viktig del av vardagen. Det är där man träffar sina kompisar
            efter skolan.
          </note>
          <note>
            Herr talman! När jag kom till Sverige var det inte lätt att förstå
            myndighetsstrukturen. Vem ska man kontakta när man blir sjuk?
            Vem ska man kontakta om man vill starta företag? Dessutom är myndigheternas
            webbsidor alldeles för ofta ordnade efter intern verksamhetsstruktur,
            vilket är förvirrande för vanliga människor som bara söker viss
            information eller vill utföra sina ärenden och inte studera myndighetens
            organisationsskiss.
          </note>
          <note>
            Vad är då lösningen på de mångfasetterade frågeställningarna?
            Det finns ingen enkel lösning, utan vi måste se helheten. Vi måste
            sluta se IT som en dator eller kabel. IT genomsyrar våra liv på
            många sätt och bör även genomsyra politiken på många olika områden.
            Vi behöver en horisontell lagstiftning. Vi behöver en sammantagen
            vision för IT-Sverige. Vi behöver en digital agenda för Sverige
            liknande den digitala agendan för Europa.
          </note>
          <note>
            Herr talman! IT ska underlätta vardagen för människor och företag.
            En grundförutsättning för digital delaktighet är säker och tillgänglig
            infrastruktur för elektronisk kommunikation som man kan lita på.
            Med bredbandsstrategin har vi satt upp mål för IT-infrastrukturen,
            och vi arbetar även för tydligare, mer teknikneutrala och mer
            konkurrensfrämjande regelsystem, inte bara för trådbundna nät
            utan även för trådlösa.
          </note>
          <note>
            Vi måste ständigt arbeta för ökad informationssäkerhet. Här gäller
            ansvarsprincipen. Alla ansvarar för att skydda sina data.
          </note>
          <note>
            IT måste vara en naturlig del i undervisningen. Tillgång till
            datorer är en förutsättning, men det räcker inte. Lärarna behöver
            känna sig trygga med att använda IT och veta hur man använder
            IT i undervisningen av olika ämnen. Etik på nätet, källkritik
            och säkerhetstänkande måste läras ut. Därför bör vi införa en
            nationell IT-strategi för skolan.
          </note>
          <note>
            E-förvaltning måste utgå från människan. Det måste vara enkelt
            och smidigt. Det måste vara så enkelt som möjligt för så många
            som möjligt att använda offentliga e-tjänster. Vi har redan många
            bra e-tjänster. Vi har en handlingsplan för e-förvaltning, och
            vi har även en e-delegation. Jag gillar också deras förslag om
            att ha en förvaltningsgemensam webbsida för privatpersoner så
            att man kan få en översikt över alla sina ärenden och lätt hitta
            olika tjänster.
          </note>
          <note>
            Vi ser och vill använda IT:s potential för att öppna för framtidens
            jobb och företagande i Sverige och också för att förbättra vår
            skola, sjukvård och miljö. Samtidigt måste vi också bejaka andra
            frågor som till exempel personlig integritet på nätet och e-demokrati.
          </note>
          <note>
            Herr talman! Det finns ingen enkel lösning. Vi måste se helheten
            och satsa mer på samarbete och samverkan mellan olika aktörer,
            både offentliga och privata, eldsjälar och ideella organisationer.
            Det viktigaste, tycker jag, är att se IT som en integrerad del
            inom alla samhällsområden och inte som en separat del. Och vi
            måste alltid ha människan i centrum.
          </note>
          <note>
            Den 16-åriga tjejen som jag berättade om i början behövde förresten
            inte ge upp vare sig sin njure eller sin mobiltelefon.
          </note>
          <note>
            I detta anförande instämde Sten Bergheden och Edward Riedl (båda
            M).
          </note>
          <note type="speaker">
            Anf. 315 BÖRJE VESTLUND (S) replik:
          </note>
          <note>
            Herr talman! Jag blev riktigt nyfiken när vi fick en ny IT-minister.
            Hon uttryckte att det skulle bli mycket lättare att kunna läsa
            journaler när man kommer till en vårdcentral.
          </note>
          <note>
            Jag tror att alla vi som har sysslat med IT-frågor känner igen
            detta, och jag har en minnesbild av när en tidigare socialdemokratisk
            infrastrukturminister någon gång i mitten av 90-talet tillträdde
            på sin position och sade exakt samma sak. Jag har också hört socialministrar
            av olika färger uttrycka samma sak i olika sammanhang: Det här
            måste lösas.
          </note>
          <note>
            Jag tror att vi alla är överens om att det nästan är löjligt
            att vi inte har löst det. Men frågan är hur, för i det landsting
            där du och jag bor har vi ju till exempel fått veta att man mellan
            de olika sjukhusen helt enkelt inte får göra det.
          </note>
          <note>
            Vilka konkreta åtgärder anser Eliza Roszkowska Öberg att man
            ska göra för att kunna genomföra just detta?
          </note>
          <note type="speaker">
            Anf. 316 ELIZA ROSZKOWSKA ÖBERG (M) replik:
          </note>
          <note>
            Herr talman! Först måste jag säga att jag är väldigt glad över
            att så många olika personer och ministrar tar upp frågan om IT
            i vården. Där finns ju en väldigt stor potential, inte minst för
            att effektivisera vården men även för att göra själva tjänsten
            för patienterna mycket bättre, till exempel genom att man får
            tillgång till sina patientdata.
          </note>
          <note>
            Det jag vill understryka här är att vi inte löser det här över
            en natt. Det behövs samarbete mellan väldigt många olika aktörer,
            inte minst landstingen, och jag tycker att det ska vara självklart
            att man ska kunna plocka upp patienternas journaler elektroniskt,
            först inom landstingen och senare mellan landstingen.
          </note>
          <note>
            Här skulle jag också vilja ta upp en viktig fråga som gäller
            patientdatasäkerhet. Det är nämligen också en viktig fråga som
            man måste ha med sig redan från början så att man inte gör fel.
            Fel i sådana fall kan ju vara en fråga om liv och död.
          </note>
          <note type="speaker">
            Anf. 317 BÖRJE VESTLUND (S) replik:
          </note>
          <note>
            Herr talman! I det sista instämmer jag gärna. Det är alldeles
            utmärkt.
          </note>
          <note>
            Jag tar gärna på mig den skuld som vi har, men jag tror att även
            den nuvarande regeringen måste ta på sig skulden för varför man
            inte har tillsatt en utredning kring detta. Vi kan jämföra med
            vad man var tvungen att göra på läkemedelssidan. Där fattade vi
            ju ett beslut i denna kammare och sade att det är så viktigt att
            vi får ett gemensamt läkemedelsregister så vi fattar ett beslut
            här.
          </note>
          <note>
            Då är frågan: När kan vi förvänta oss en utredning om det här
            som så många socialministrar, EU-kommissionärer och IT-ministrar
            har tyckt varit en prioriterad fråga?
          </note>
          <note type="speaker">
            Anf. 318 ELIZA ROSZKOWSKA ÖBERG (M) replik:
          </note>
          <note>
            Herr talman! Vissa beslut har vi redan tagit här i kammaren under
            tidigare mandatperiod, och det kommer mycket mer. Vår IT-minister
            Anna-Karin Hatt har aviserat att hon redan under nästa år kommer
            att ta upp frågorna om IT i vården på regeringens agenda och att
            vi just behöver ha den här bredare synen. Vi ska inte se IT bara
            som en dator och kabel utan se vilken potential IT har, inte minst
            inom vården.
          </note>
          <note type="speaker">
            Anf. 319 JABAR AMIN (MP):
          </note>
          <note>
            Herr talman, ärade ledamöter, tv-tittare och lyssnare! Transporterna
            står för en stor del av miljö- och klimatbelastningen i samhället.
            Fler transporter, inte minst när det gäller gods, behöver styras
            om från väg till järnväg. Det kräver betydande upprustningar och
            förbättringar av järnvägsnätet. Därför vill Miljöpartiet tillsammans
            med Socialdemokraterna och Vänsterpartiet satsa 100 miljarder
            mer än regeringen på järnväg under de kommande elva åren. Vi vill
            satsa på höghastighetsbanor och förstärkt järnvägskapacitet i
            hela landet. Vi vill också satsa på mer underhåll så att våra
            befintliga banor funkar som de ska.
          </note>
          <note>
            Till skillnad från regeringen vågar vi prioritera järnväg framför
            väg. Det är att investera i framtiden, och det är att investera
            i minskade klimatutsläpp och klimatsmarta val för människors vardag.
          </note>
          <note>
            Alla som läser om olika länders ekonomiska historia inser snabbt
            hur centralt byggande av infrastruktur är för ett lands utveckling
            och välfärd. Järnvägen är en viktig del av infrastrukturen. Järnvägens
            betydelse för vårt avlånga lands utveckling går inte att överskatta.
            Norrbotniabanan mellan Umeå och Luleå är en av de satsningar som
            vi vill prioritera. I augusti i år invigdes Norrbotniabanan mellan
            Kramfors och Umeå. Det är välkommet, inte minst för alla som pendlar
            längs med Norrlandskusten. Men det räcker inte. Nu är det dags
            att bygga nästa etapp så att också de som bor mellan Umeå och
            Luleå får chansen att ta sig till jobbet på ett klimatsmart och
            bekvämt sätt.
          </note>
          <note>
            Tyvärr finns Norrbotniabanan inte med i regeringens nationella
            plan. Regeringen har inte reserverat en enda krona i sin budget
            för byggande av Norrbotniabanan. Regeringen envisas med att näringslivet
            och regionerna måste ta del av kostnaderna. Med den logiken, det
            vill säga logiken att näringslivet måste vara med när vi gör stora
            investeringar, skulle Sverige aldrig ha utvecklats till det land
            som det är i dag.
          </note>
          <note>
            Vi anser att det bästa för miljön, medborgarna, företagen och
            regionerna i Väster- och Norrbotten är att Norrbotniabanans byggande
            påbörjas under nuvarande mandatperiod. Norrbotniabanan behövs
            av flera skäl. Klimatet är vår tids ödesfråga. Vi måste arbeta
            på alla fronter för att tackla denna utmaning. Norrbotniabanan
            gör det möjligt att transportera personer och gods mellan Umeå
            och Luleå på tåg i stället för bil, buss eller lastbil. På så
            sätt kan vi minska de skadliga utsläppen som belastar klimatet
            och miljön. Enligt Banverket skulle Norrbotniabanan minska koldioxidutsläppen
            med 100 000 ton per år.
          </note>
          <note>
            I dag är pendlare mellan kuststäderna hänvisade till att köra
            bil eller åka buss. Det tar mycket tid eftersom sträckorna är
            långa och vägarna är dåliga. Med banan skulle det bli bättre och
            snabbare att pendla till jobbet eller till studierna. Som ett
            exempel skulle alla kuststäder i Norrland ha ett universitet inom
            45 minuters avstånd. På så vis skulle också Norrbotniabanan göra
            arbetsmarknaden i våra regioner mer differentierad och dynamisk.
            För arbetsgivarna innebär det att utbudet av rätt kompetens kommer
            att öka. För den enskilde innebär det ökad valfrihet och mer utvecklingsmöjligheter.
            Med banan blir det också lättare och billigare för industrin att
            transportera sina produkter. Enligt Norrbotniagruppen kommer företagens
            transportkostnader att sänkas med 30 procent. Det ger företagen
            konkurrenskraft.
          </note>
          <note>
            Herr talman! Jag har nu redogjort för flera tungt vägande skäl
            att satsa på järnvägsinvesteringar och att bygga Norrbotniabanan.
            Jag hoppas att regeringen tar sitt förnuft till fånga och omprövar
            sina infrastruktursatsningar. Jag hoppas att regeringen kan påbörja
            byggandet av Norrbotniabanan under mandatperioden.
          </note>
          <note>
            I detta anförande instämde Isak From och Roza Güclü Hedin (båda
            S) samt Siv Holma (V).
          </note>
          <note type="speaker">
            Anf. 320 HELENA LINDAHL (C) replik:
          </note>
          <note>
            Herr talman! Jag instämmer i vikten av en Norrbotniabana.
          </note>
          <note>
            Vad jag undrar över och inte riktigt kan få ihop är att ni har
            gått med på 90 procent av alla skattesänkningar men samtidigt
            bjuder ni över alliansregeringen inom alla politikområden. Ändå
            säger Jabar Amin att ni har 100 miljarder till ytterligare infrastruktursatsningar
            som går över regeringens satsningar. Hur förklarar du det?
          </note>
          <note type="speaker">
            Anf. 321 JABAR AMIN (MP) replik:
          </note>
          <note>
            Herr talman! Den borgerliga regeringen väljer att sänka skatten
            framför investeringar för framtiden. Denna väg vill vi inte gå.
            Vi vill satsa på järnväg, utveckling och välfärd. Det är det som
            skiljer det borgerliga blocket från De rödgröna.
          </note>
          <note type="speaker">
            Anf. 322 HELENA LINDAHL (C) replik:
          </note>
          <note>
            Herr talman! Jabar Amin svarar inte på min fråga. Du säger å
            ena sidan att ni inte vill ha skattesänkningar utan att ni vill
            satsa på järnvägar. Men å andra sidan, Jabar Amin, har ni gått
            med på 90 procent av skattesänkningarna. Däri låg min fråga. Hur
            förklarar du det?
          </note>
          <note type="speaker">
            Anf. 323 JABAR AMIN (MP) replik:
          </note>
          <note>
            Herr talman! Vi har inte gått med på alla skattesänkningar. Vi
            har andra skatter, till exempel kilometerskatt och bensinskatt.
            Vi gör olika omprioriteringar från väg till järnväg. Det är det
            som skiljer oss åt. Vi satsar på järnväg. Ni vill satsa på väg.
          </note>
          <note type="speaker">
            Anf. 324 EDWARD RIEDL (M) replik:
          </note>
          <note>
            Herr talman! Mona Sahlin sade i en av lokaltidningarna i Västerbotten
            före valet att även De rödgröna ville ha regional medfinansiering
            för att bygga Norrbotniabanan. Det kan vara väl värt att komma
            ihåg när Jabar pratar i talarstolen. Det låter inte riktigt så.
          </note>
          <note>
            Jabar säger att De rödgröna har satt av pengar till att bygga
            Norrbotniabanan. Det är i två bemärkelser fel. Det ena är att
            ni har tänkt att låna pengarna rakt in i Riksgälden. Ni har inte
            avsatt pengar utan ni har tänkt att låna. Det andra är att ni
            dessutom bara har tänkt att låna till halva banan. Ska ni bygga
            halva rälsen eller bygga bara ena delen av spåret? Det kan vara
            väl värt att komma ihåg när man ser på hur ni har räknat på det
            hela.
          </note>
          <note>
            Vikten av Norrbotniabanan är något vi är överens om i regionen
            och i Sverige. Jag tror inte att Norrbotniabanan kommer att byggas
            av personer som hellre hamnar i tidningen med negativa rubriker
            om detta utan av dem som vill vara med och bygga konstruktiva
            lösningar. Trafikverket har dessutom ett uppdrag att hitta en
            finansieringslösning.
          </note>
          <note type="speaker">
            Anf. 325 JABAR AMIN (MP) replik:
          </note>
          <note>
            Herr talman! För den borgerliga regeringen verkar det legitimt
            och rätt att låna 22 miljarder till Förbifart Stockholm. Det är
            vad ni gör. Ni lånar 22 miljarder till Förbifart Stockholm, men
            ni kan inte låna till investeringar i Norrland.
          </note>
          <note>
            Under de 120130 år där Sverige har investerat i järnväg har det
            oftast varit så att vi har lånat pengar för att göra investeringarna.
            Investeringarna har bidragit till landets utveckling, och man
            har fått tillbaka pengarna.
          </note>
          <note>
            Jag förstår inte logiken. Varför är det legitimt att lägga 22
            miljarder på Förbifart Stockholm och låna till dem men inte betala
            tillbaka dem på 30 år men inte legitimt att låna pengar från Riksgälden
            för att göra investeringar i Norrland?
          </note>
          <note>
            I detta anförande instämde Siv Holma (V).
          </note>
          <note type="speaker">
            Anf. 326 EDWARD RIEDL (M) replik:
          </note>
          <note>
            Herr talman! Som jag sade tidigare, Jabar: Trafikverket har i
            uppdrag att hitta en finansieringslösning. Det pågår ett kreativt
            arbete i vår del av Sverige. Där har jag inte sett dig än.
          </note>
          <note>
            Du och Jonas Sjöstedt har mer engagerat er i att få smaskiga
            rubriker i stället för att delta i det konstruktiva arbetet. Det
            är min kritik mot dig. Jag tycker att ni borde ägna tid, energi
            och kraft åt att få banan byggd och inte hamna i tidningen med
            de här smaskiga rubrikerna.
          </note>
          <note type="speaker">
            Anf. 327 JABAR AMIN (MP) replik:
          </note>
          <note>
            Att kräva att Botniabanan ska byggas betraktas här av Moderaterna
            som smaskigt arbete! Att kräva att vi gör en investering för Norrland,
            för norrbottningar och västerbottningar, beskrivs här av Moderaterna
            som smaskigt arbete! Vad är det ni håller på med, ni moderater?
          </note>
          <note>
            Det handlar om investeringar för Norrland, och det är ett legitimt
            krav från norrlänningarna.
          </note>
          <note type="speaker">
            Anf. 328 NINA LUNDSTRÖM (FP):
          </note>
          <note>
            Herr talman! Jag vill tala om en annan viktig infrastrukturfråga
            ur lite olika perspektiv. Det handlar om cykling. Är cykling viktigt,
            nyttigt och ett nöje? Det finns säkert många olika uppfattningar
            om det. Cykling är ju mångfacetterat.
          </note>
          <note>
            För att börja med cykling som sport och nöje: Många av oss gillar
            att se cykling både på tv och live. Tour de France, varje år i
            juli månad, är en av årets höjdpunkter. Det är tre veckor av härlig
            cykling, långa etapper med ofta makalös spänning och spurt i mål.
            Bergsetapperna väcker beundran och längtan. Så visst är cykling
            ett stort nöje på många sätt.
          </note>
          <note>
            Men det är också en fråga om pendling, en fråga om träning och
            för andra en fråga om motionslopp. Motionsloppet Vätternrundan
            hade i år 17 611 som startade i det 300 kilometer långa motionsloppet.
          </note>
          <note>
            Cykling är också ett viktigt transportmedel, inte minst för arbetspendling.
            Cykling är en klimatsmart form av transport och ett sätt att förbättra
            folkhälsan.
          </note>
          <note>
            Men Sverige kan bli bättre på att utveckla cyklingen. Varje cyklist
            skapar plats för andra resenärer i kollektivtrafiken eller innebär
            i bästa fall färre som tar bilen. Det finns många länder att lära
            av. Danmark, Holland och Tyskland är några bra exempel.
          </note>
          <note>
            Cykelturismen växer runt om i världen. Exempelvis Spanien, Italien
            och Frankrike satsar på att locka cykelturister. Turister kan
            njuta av allt från stillsam cykling mellan gårdar, byar och städer
            till avancerade turer för vältränade landsvägscyklister.
          </note>
          <note>
            En del cyklister drömmer om att cykla någon av bergsetapperna
            i Tour de France, som öppnas för besökare vid vissa tidpunkter.
            Mont Ventoux har blivit ett mycket populärt berg att cykla på
            och är ett av de tuffaste bergen att gör en sådan klättring på.
            Det är 22 kilometer med 1 610 meters höjdskillnad det är väldigt
            mycket.
          </note>
          <note>
            Sverige har inte sådana bergsetapper men väl fantastiska vyer
            och miljöer. Vi har bra klimat för cykling på sommaren. När det
            är för varmt i många andra länder är det alldeles utmärkt att
            cykla i Sverige. Motionslopp som Vätternrundan lockar många utländska
            besökare.
          </note>
          <note>
            Cykling är en viktig del av besöksnäringen. Det handlar om miljardbelopp
            i inkomster i Europa från cykelturismen. I Sverige skulle det
            kanske kunna handla om 1,5 miljarder från cykelturismen.
          </note>
          <note>
            Men för att utveckla besöksnäringen i Sverige kopplad till cykling
            behövs det några åtgärder: bra information, lättillgängligt kartmaterial,
            skyltning av nationella cykelleder, upprustning av cykelstråk,
            ökad säkerhet på vägar med blandad trafik som saknar cykelbanor
            och vägunderhåll som tar hänsyn till cyklisternas framkomlighet.
          </note>
          <note>
            Utvecklingen påverkas av nationellt, regionalt och lokalt arbete.
            I Stockholms län, där vi befinner oss just nu, sker det infrastruktursatsningar,
            och cyklingen har ökat. Men totalt sett i landet har det skett
            en liten minskning av cyklingen. I vissa kommuner sker det infrastruktursatsningar
            på cykling, medan det i andra kommuner går väldigt långsamt. Vad
            gör cyklisten när cykelvägen plötsligt tar slut? Så ser det ut
            ibland.
          </note>
          <note>
            Regionala strategier behövs. Det handlar om att utveckla cykelinfrastrukturen
            regionalt. Kommunala cykelplaner är viktiga. Men min erfarenhet
            är att om man väntar på en cykelplan är det många andra åtgärder
            som kanske inte blir gjorda just när planeringen pågår.
          </note>
          <note>
            Jag vill också framhålla att cyklister är olika. Separata cykelbanor
            samt höghastighetsbanor för snabbpendlare är en del av modern
            infrastrukturplanering. Vi är olika. En del vill cykla långsamt,
            och andra kör snabbare. Cykelparkeringar och cykelförvaring behövs.
          </note>
          <note>
            Säkerheten är en viktig fråga. Men det handlar också om att skydda
            gångtrafikanterna. Singelolyckorna är de som dominerar skadefallen.
            De står för 72 procent. Olyckor mellan cyklister och motorfordon
            står för ungefär 17 procent, olyckor mellan cyklister ungefär
            8 procent.
          </note>
          <note>
            Det finns också trafikregler som hämmar cyklingen. Men säkerhet,
            effektivitet och tillgänglighet är viktiga frågor för ökad cykling.
            Samverkan mellan verk och myndigheter är också viktigt. Detta
            är nationella frågor.
          </note>
          <note>
            I regeringens proposition Framtidens resor och transporter infrastruktur
            för hållbar tillväxt beskrevs cyklingen som en viktig framtidsfråga.
            Det behövs fortsatt arbete för att öka cyklingen, inte minst bland
            våra barn och ungdomar.
          </note>
          <note>
            Herr talman! Det är av stor vikt att även fortsättningsvis beakta
            cyklingens positiva effekter på turismen, miljön, folkhälsan och
            transporterna.
          </note>
          <note>
            Uttrycket nu är du ute och cyklar har ett svar: Ja, jag är ute
            och cyklar! Cykling är både viktigt, nyttigt och ett stort nöje!
          </note>
          <note type="speaker">
            Anf. 329 BÖRJE VESTLUND (S) replik:
          </note>
          <note>
            Herr talman! Egentligen skulle jag kunna instämma i Nina Lundströms
            anförande, för det var en hyllning till cyklingen, och jag tror
            att vi ska vara tacksamma för det. Men anförandet väcker ändå
            två små frågor.
          </note>
          <note>
            Väldigt mycket av cyklingen sker på ett område som vi från den
            här salen, från lagstiftarens sida, vi som riksdag inte kan göra
            något åt, nämligen det kommunala vägnätet. Då är min fråga till
            Nina Lundström: Vilka åtgärder kan man vidta egentligen du som
            folkpartist och jag som socialdemokrat, för det är väl så vi kan
            påverka?
          </note>
          <note>
            Min andra fråga gäller vilka åtgärder på nationell nivå man bör
            vidta. Regeringen har skrivit om cyklingen på ungefär samma sätt
            som man har skrivit om cyklingen i varje infrastrukturproposition
            de senaste tio åren. Man höjer den till skyarna, men sedan finns
            det inte så många konkreta förslag.
          </note>
          <note>
            Det är mina två konkreta frågor till Nina Lundström.
          </note>
          <note type="speaker">
            Anf. 330 NINA LUNDSTRÖM (FP) replik:
          </note>
          <note>
            Herr talman! Jag skulle vilja framhålla ett väldigt bra betänkande
            som hanterar en del av de frågeställningar som Börje Vestlund
            tar upp och som behandlades i riksdagen i våras. Jag instämmer
            i väldigt mycket av det som sades där. Jag tror delvis också att
            debatten i sig är viktig att föra.
          </note>
          <note>
            Det är några olika områden som kan påverkas av riksdagen. Det
            ena är uppdragen till de statliga verken som ska samordna också
            insatser för att förbättra cyklingen generellt sett. Det andra
            är de infrastruktursatsningar som görs rent finansiellt. Det finns
            medel avsatta för cykling. Det tredje är bland annat de trafikföreskrifter
            som finns, där det finns ett antal hämmande regelverk som torde
            behöva ses över för att förbättra för cyklister. Det handlar också
            om säkerhet.
          </note>
          <note>
            Men i övrigt håller jag fullständigt med om att många av frågor
            är lokala och regionala. Jag tog också upp i mitt anförande att
            det gäller att samverka mellan alla nivåer för att vi ska få en
            bättre utveckling för cyklingen.
          </note>
          <note type="speaker">
            Anf. 331 BÖRJE VESTLUND (S) replik:
          </note>
          <note>
            Herr talman! Vi tycks vara överens om att vi måste göra något
            mer och kanske mer utanför den här lokalen än vad vi gör inne
            i den här lokalen för att se till att våra partikamrater runt
            om i landet tar cyklingen på allvar och ser den som ett riktigt
            alternativ.
          </note>
          <note>
            Men det jag då fastnar för är infrastruktursatsningarna. På vilket
            sätt har regeringen och Alliansen satsat? Det finns trots allt
            vissa nationella cykelbanor, fast de kallas något annat, som jag
            just nu inte kommer ihåg. Hur mycket har man satsat på detta i
            den infrastrukturplan som just nu gäller?
          </note>
          <note type="speaker">
            Anf. 332 NINA LUNDSTRÖM (FP) replik:
          </note>
          <note>
            Herr talman! Den föregående infrastrukturministern Åsa Torstensson
            tog upp de finansiella frågorna i ett antal debatter. I december
            2009 anförde hon att det fanns något mindre än en miljard avsatt
            rent finansiellt för att underlätta för infrastruktursatsningar
            för cykling.
          </note>
          <note>
            Det handlar också om uppdragen till verken. När man bygger upp
            två-plus-ett-vägar ska man i projekten också lägga in förbättringar
            för cyklingen.
          </note>
          <note>
            Det handlar också om kommunal medfinansiering för dessa insatser
            och om att lösa de frågor som Börje Vestlund tar upp. Vissa vägnät
            har ju statlig väghållare. Det finns finansiella åtgärder som
            är möjliga att göra, och jag tror att det även här handlar om
            samarbete.
          </note>
          <note type="speaker">
            Anf. 333 EMIL KÄLLSTRÖM (C):
          </note>
          <note>
            Herr talman! Det är kul att det är så många här och lyssnar.
          </note>
          <note>
            Hela Sverige ska växa. Det är Centerpartiets och Alliansens twist
            på den gamla devisen om att hela Sverige ska leva. Jag tycker
            att det är ett bra sätt att visa vad vi fokuserar på och vad som
            är vårt mål tillväxt och livskraft i hela landet.
          </note>
          <note>
            Som ett led i detta har vi i Centerpartiet drivit på för lägre
            skatter och enklare regler för Sveriges företag. Någon måste ju
            skapa de jobb som en arbetslinje kräver. Vi i Centerpartiet tror
            att de nya jobben kommer i små, växande företag. Vi tar initiativ
            till visioner som Matlandet Sverige, reformer som Landsbygdsprogrammet
            och investeringar som det stora infrastrukturpaket som nu genomförs.
            Hellre förr än senare skulle jag personligen vilja se att vi går
            fler steg ovanpå detta, men givetvis i den takt som ekonomin tillåter.
          </note>
          <note>
            Herr talman! Jag kan uppleva att IT-infrastrukturen får stå tillbaka
            lite i debatten om man jämför med väg och järnväg. Lika viktigt
            som det är att människor och gods färdas inom och utom landet
            är det att kommunikation och idéer kan färdas.
          </note>
          <note>
            Om jag åker bil mellan Örnsköldsvik och Sollefteå en resa på
            tio mil i norra Ångermanland kan jag inte räkna antalet gånger
            som mobilsamtalet bryts. Om jag åker bil från Ånge i Medelpad
            västerut mot Jämtlands län, passerar byn Överturingen och vill
            mms:a om de fina vyer jag ser är det inte alltid möjligt på grund
            av att det inte finns någon täckning. Jag har en god vän som är
            företagare i Myckelgensjö sju mil väster om Örnsköldsvik. Han
            får mer eller mindre stå på ladugårdstaket för att ha mobiltäckning
            och kunna ta emot ett sms.
          </note>
          <note>
            Ett godtagbart bredband är långt ifrån en självklarhet i 2010
            års Sverige, allra minst i Norrland. Ingen kommer på marknadsmässiga
            villkor att bygga upp den mobilmast som krävs för att min vän
            företagaren i Myckelgensjö ska kunna klättra ned från ladugårdstaket.
            Här finns ett samhällsansvar och ett statligt ansvar.
          </note>
          <note>
            Herr talman! Det är i ärlighetens namn inte helt lätt att kombinera
            värnandet av en liberal marknadsekonomi den liberala marknadsekonomi
            som gjorde Sverige rikt och alltjämt fortsätter att hålla oss
            rika med värnandet av hela Sveriges möjlighet till utveckling,
            jobb och tillväxt. Vissa partier i denna kammare värnar det senare
            så mycket att man helt glömmer vad svenskt välstånd bygger på.
            Då hamnar man i lösningar som ersättningsjobb och bidragspolitik.
            Det är en politik som snarare cementerar vissa delar av landet
            i utanförskap och underläge än skapar förutsättningar för tillväxt
            och framgång det som politiken i alla fall i retoriken syftar
            till.
          </note>
          <note>
            En godtagbar IT-infrastruktur liksom annan infrastruktur i hela
            landet är bra exempel på en modern och gynnsam politik för att
            hela Sverige ska växa. Det handlar om likvärdiga spelregler i
            hela landet. Det är ett ansvar som staten måste ta.
          </note>
          <note>
            Utveckling kan aldrig, som vissa här kanske tror, orkestreras
            av staten eller framtvingas uppifrån. Det politiken måste syfta
            till är att ge folk och företagare de redskap och förutsättningar
            de behöver för att bli sin egen lyckas smed. Det har Alliansen
            börjat med, men det vill Centerpartiet och jag gå betydligt längre
            med.
          </note>
          <note type="speaker">
            Anf. 334 BÖRJE VESTLUND (S) replik:
          </note>
          <note>
            Herr talman! Jag tror att vi alla i den här salen håller med
            Emil Källström om den bild han målar av hur IT-infrastrukturen
            har byggts upp. En gång i tiden trodde bland andra vi socialdemokrater
            på att detta var en så attraktiv marknad att marknaden skulle
            klara det själv. Det visade sig att vi hade fel.
          </note>
          <note>
            Ingången när alliansregeringen tillträdde var att nu skulle alla
            satsningar som man hade gjort tidigare dras tillbaka. Då är min
            fråga: Vad är det man har för avsikt att åtgärda detta med? Jag
            vet också hur det är när man kommer efter Ånge; då har man ingen
            mobiltäckning.
          </note>
          <note>
            Detta är en intressant och viktig fråga. Det är kanske en av
            de viktigaste regionalpolitiska frågor vi har att hantera i framtiden.
            Därför är min fråga: Vad har regeringen och ditt parti för idéer
            om hur detta ska kunna göras?
          </note>
          <note type="speaker">
            Anf. 335 EMIL KÄLLSTRÖM (C) replik:
          </note>
          <note>
            Herr talman! Jag tror att det blir en uppvisning i samhörighet
            och enighet i denna fråga. Precis som jag säger är detta en viktig
            fråga för mig och Centerpartiet. Jag kan också uppleva att i den
            här liksom i andra frågor som vi har diskuterat tidigare under
            detta segment går inte den givna skiljelinjen över blockgränsen,
            utan det finns andra aspekter som är viktiga.
          </note>
          <note>
            För Centerpartiet är detta alltså en viktig fråga. Jag driver
            personligen linjen att ingen på marknadsmässiga villkor kommer
            att sätta upp den mobilmast som måste till för att fixa detta
            i Myckelgensjö. Det är någonting vi driver, men jag kan givetvis
            inte svara för hela Alliansen eller för när detta blir regeringens
            politik.
          </note>
          <note type="speaker">
            Anf. 336 BÖRJE VESTLUND (S) replik:
          </note>
          <note>
            Herr talman! Bekymret finns ju där. Man skulle bryta detta när
            man uppfattade att vi gav statligt stöd till att bygga upp en
            mobiltäckning som skulle täcka 90 procent av Sverige. Det ville
            man avskaffa. Det sade man stopp och nej till, och marknaden skulle
            sedan klara detta. Vi gjorde misstaget under tidigt 90-tal. Vi
            fick erfara att detta inte fungerade. Regeringen har gjort det
            nu.
          </note>
          <note>
            Men jag är mer nyfiken på vad det är som är på gång nu och som
            har förändrat denna syn. Man har ju åkt på en smäll både den dåvarande
            socialdemokratiska regeringen och den nuvarande alliansregeringen.
            Vad har man för tankar då?
          </note>
          <note type="speaker">
            Anf. 337 EMIL KÄLLSTRÖM (C) replik:
          </note>
          <note>
            Herr talman! Det har tidigare kommit fram kritik mot att vi har
            en IT-minister. Men den kritiken håller jag verkligen inte med
            om. Om man lyssnar på vad hon säger och om man läser den nya budgeten
            ser man att det händer en hel del på området. Bland annat blir
            den minsta garanterade hastigheten på bredband 1 megabit. Det
            är en ganska avsevärd ökning. Så det händer faktiskt saker!
          </note>
          <note type="speaker">
            Anf. 338 SIV HOLMA (V):
          </note>
          <note>
            Herr talman! Jag ska i mitt anförande ta upp behoven av fungerande
            hållbara malmtransporter. Norrbotten kommer under överskådlig
            tid att vara ett framgångsrikt län för gruv- och stålindustrin.
            Länets malmtillgångar finns till största delen i malmfälten, men
            nya stora fyndigheter finns även i östra Norrbotten.
          </note>
          <note>
            I dag sker stora investeringar i Kiruna, Malmberget och Aitik
            av LKAB respektive Boliden, men också i Kaunisvaara genom Northland
            Resources. En rad offentliga investeringar krävs nu för att man
            ska kunna utveckla gruv- och stålindustrin. Här måste staten ta
            sitt ansvar för att investera i en hållbar infrastruktur i regionen.
            Mer och fler transporter på järnväg medför minskad miljöpåverkan
            samtidigt som gods ges ökad möjlighet till miljöriktiga malmtransporter.
            Det är därför viktigt att staten investerar i nya banor såsom
            Norrbotniabanan och en järnväg för malmtransporter från Kaunisvaara.
            Det behövs också ökade satsningar på bärighet, och man behöver
            höja kapaciteten på redan befintliga banor såsom Norra stambanan
            och Malmbanan för att möta den ökande malmproduktionen.
          </note>
          <note>
            Gruvföretagen befinner sig i en tid som i det närmaste kan betecknas
            som all time high, det vill säga att LKAB och Boliden gör rekordvinster.
            Den nya gruvan i Kaunisvaara spås gå en liknande framtid till
            mötes. I Kaunisvaara i Pajala kommun kan en av Europas största
            järnmalmsgruvor komma att öppnas under den närmaste tiden.
          </note>
          <note>
            Gruvan har en potential att skapa flera hundra arbetstillfällen
            och de i sin tur kommer att innebära ett uppsving för hela regionen
            under många år framöver. Driften vid gruvan kommer att generera
            ett extremt stort behov av malmtransporter. För att dessa ska
            ske på ett hållbart sätt krävs investeringar i nya järnvägar.
          </note>
          <note>
            Herr talman! I september i år kunde vi i medierna läsa att Northland
            Resources planerade för att transportera malmen på väg. 37 meter
            långa lastbilar skulle forsla järnkoncentrat mellan gruvan i Kaunisvaara
            och Svappavaara. Tidigare hade man talat om järnväg via Kolari
            på finska sidan och där ansluta till befintlig järnväg och därefter
            skeppa malmen sjövägen. Nu ville gruvbolaget få dispens från Trafikverket
            för att transportera malmen på väg till Svappavaara.
          </note>
          <note>
            Kan ni tänka er följande scenario, att 200 långtradare per dygn
            lastade med malm passerar på den 15 mil långa vägen mellan Kaunisvaara
            och Svappavaara? Jag har vid ett flertal tillfällen kört på denna
            väg och kan konstatera att vägen inte är byggd för att 200 extralånga
            långtradare varje dygn ska belasta den. Den har helt enkelt inte
            den kapaciteten. Och mycket riktigt sade också Trafikverket i
            ett förhandsbesked att det skulle vara omöjligt att ge dispens
            för dessa gigantiska malmtransporter. Det är naturligtvis inte
            ett hållbart sätt att transportera malm.
          </note>
          <note>
            Det saknas en grundläggande förutsättning för att ge gruvan i
            Kaunisvaara chansen att utveckla sin potential för fungerande
            och hållbara malmtransporter.
          </note>
          <note>
            Vi kan tyvärr konstatera att alliansregeringen inte har insett
            att om man menar allvar med arbetslinjen måste man satsa på fungerande
            malmtransporter på järnväg från gruvan i Kaunisvaara. Vi i Vänsterpartiet
            har därför lämnat in en motion där vi vill att regeringen återkommer
            till riksdagen med förslag på vad järnvägsalternativen på finska
            respektive svenska sidan kostar att bygga för att just kunna transportera
            malmen från gruvan i Kaunisvaara.
          </note>
          <note>
            Vänsterpartiet har insikten och vill förstärka den positiva utvecklingen
            av gruvbrytningen genom att bygga nya järnvägar. Vi ser två ytterligare
            komponenter i framgångsreceptet, och det är att Norrbotniabanan
            byggs och att kapaciteten på stambanan och Malmbanan höjs. Vi
            har också lämnat in en motion om start av Norrbotniabanan. Banan
            kommer att vara av särskilt stor betydelse för basindustrin. Sårbarheten
            med stambanan genom övre Norrland minskar med utbyggnaden av Norrbotniabanan.
            När den är byggd kommer basindustrin att få bättre transporter,
            och dess kostnader beräknas minska med 30 procent.
          </note>
          <note>
            När det gäller att höja kapaciteten på Malmbanan har LKAB redan
            nu deklarerat att kapacitetsgränsen är nådd. Man har själv gjort
            tilläggsinvesteringar därför att de egna transporterna kommer
            att öka med 40 procent om fem år. Man har investerat i Malmbanan
            för att långa tåg ska kunna klättra upp till Riksgränsen på 400
            meters höjd. LKAB har också investerat i mötesplatser på Malmbanan.
          </note>
          <note>
            Herr talman! Avslutningsvis: Det finns en hel del att göra för
            regeringen när det gäller att investera för att ta till vara den
            stora tillväxtpotential som finns i norra Sverige. Det är dags
            att rikta alla statens investeringsströmmar mot norra delen av
            landet och inte bara till Stockholm.
          </note>
          <note type="speaker">
            Anf. 339 ANNELIE ENOCHSON (KD):
          </note>
          <note>
            Herr talman! Jag vill i mitt anförande lyfta fram vikten av en
            bra och konkurrenskraftig sjöfartspolitik i Sverige.
          </note>
          <note>
            Sverige är med sin långa kust och sitt geografiska läge långt
            uppe i norr starkt beroende av sjöfarten. I ett transportperspektiv
            är Sverige att betrakta som en ö, och mer än 90 procent av vår
            handel kommer sjövägen.
          </note>
          <note>
            I internationella sammanhang har Sverige ett gott renommé som
            en miljömedveten, ansvarstagande sjöfartsnation. I förhållande
            till landets storlek har Sverige haft ett stort inflytande i den
            internationella sjöfartsnationen IMO, som är en FN-organisation
            med ansvar för sjösäkerhet och miljö inom sjöfarten. Vår framskjutna
            position hänger samman med att Sverige har haft en stor svenskregistrerad
            flotta, något som jag tyvärr med oro nu ser håller på att förändras.
          </note>
          <note>
            Allt fler svenskregistrerade fartyg håller på att flagga ut,
            det vill säga att de registrerar sig utomlands. Det är med sorg
            jag konstaterar att ansedda tankrederier som Donsörederierna,
            Tärntank och Furutank har flaggat ut till Danmark och Färöarna.
            Under 2009 flaggades 30 fartyg ut från Sverige, och under detta
            år, 2010, är drygt 50 fartyg under utflaggning. Nästan alla är
            lastfartyg inom handelsflottan. Kvar i Sverige har vi ca 40 färjor
            och 155 lastfartyg.
          </note>
          <note>
            EU-kommissionen presenterade i januari 2009 centrala strategiska
            mål för Europas sjötransporter fram till 2018. Där anför kommissionen
            bland annat vikten av att EU har stabila och förutsägbara globala
            konkurrensvillkor för sjöfarten och poängterar betydelsen av tydliga
            och konkurrenskraftiga EU-ramar för tonnagebeskattning, inkomstbeskattning
            och statligt stöd. Kommissionen betonar att EU:s flaggstater står
            inför en skarp konkurrens från andra flaggstater utanför EU.
          </note>
          <note>
            Tyvärr utmärker sig Sverige gentemot andra sjöfartsnationer inom
            EU genom att inte ge sjöfartsnäringen möjlighet att betala tonnageskatt
            som alternativ till vanlig bolagsskatt. Inte minst ur konkurrenssynpunkt
            är införandet av en tonnageskatt nödvändig för rederinäringens
            utveckling i Sverige. För att undvika ytterligare utflaggning
            av fartyg på grund av brist på besked i tonnageskattefrågan är
            det av största vikt att denna reform införs snarast.
          </note>
          <note>
            Tonnageskatt är en beskattningsmetod där inkomsten för ett rederi
            bestäms schablonmässigt utifrån fartygets vikt. Enligt Svensk
            Sjöfarts Tidning är för närvarande 85 procent av världshandelsflottan
            registrerad i länder med tonnageskatt eller liknande system. Ett
            enigt skatteutskott har i riksdagen under förra mandatperioden
            tillkännagivit för regeringen att den snarast ska införa tonnageskatt.
          </note>
          <note>
            Herr talman! I förra veckan lämnade utredaren Jonas Bjelfvenstam
            sin utredning till regeringen som heter Svensk sjöfarts konkurrensförutsättningar
            . Den är redan ute på en bred remiss, och det ska bli spännande
            att ta del av remissvaren. Utredaren understryker betydelsen av
            att vi har en stor inhemsk handelsflotta av skäl som att vi ska
            ha kvar sjöfartskompetensen i Sverige, att vi ska kunna påverka
            arbetet inom IMO och att vi ska bidra till att uppfylla de strategiska
            målen för EU:s sjöfartspolitik. Inte minst detta att ha kvar sjöfartskompetensen
            tycker jag är viktigt. Den svenska sjöfartsnäringen är ett kluster
            där ungefär 200 000 är anställda, och många ungdomar söker sig
            till detta kluster.
          </note>
          <note>
            Några av de förslag som utredaren angett för att få slut på utflaggningen
            är bland annat att andelen TAP-anställda, det vill säga tillfälligt
            anställd personal, ska få öka. Vidare säger han att fler kategorier
            av fartyg än i dag ska få fartygsstöd. Det skulle innebära att
            ett fartyg som håller på med mätteknik, till exempel inom rederiet
            Marin mätteknik, skulle få sjöfartsstöd och inte som i dag komma
            att flagga ut.
          </note>
          <note>
            Utredaren berör även införande av ett svenskt internationellt
            register men anger att ett införande av ett sådant register skulle
            kräva lagändringar i svensk arbetsrätt. Det ska bli intressant
            att se vad remissinstanserna säger om detta förslag.
          </note>
          <note>
            Det finns flera skäl till att Sverige bör behålla en livskraftig
            handelsflotta. Det handlar om att ha säkra transportvägar till
            och från Sverige i händelse av kris. Det handlar också om att
            Sverige kan vara pådrivande internationellt för en säkrare och
            miljövänligare sjöfart med bättre arbetsvillkor, och det handlar
            inte minst om att behålla jobben i Sverige. Allt detta förutsätter
            att vi har fartyg och en näring kvar i Sverige.
          </note>
          <note>
            Med detta anförande, herr talman, vill jag markera att vi behöver
            en ny sjöfartspolitik i Sverige, en ny sjöfartspolitik som innebär
            att vår handelsflotta flaggar in igen och att arbetstillfällen
            inte går förlorade, utan att Alliansens arbetslinje kan hållas
            och att vi åter blir den stolta sjöfartsnation som vi en gång
            var och ska fortsätta att vara.
          </note>
          <note type="speaker">
            Anf. 340 JOHAN ANDERSSON (S):
          </note>
          <note>
            Herr talman! Även jag är debutant. Jag ber om ursäkt om jag råkar
            kalla herr talmannen herr fullmäktigeordförande eller ännu värre
            partivän i denna del.
          </note>
          <note>
            Jag ska tala om Ostlänken, och vad är det? Jo, det är en höghastighetsbana
            mellan Stockholm och Linköping. Det är en satsning som många med
            mig i Östergötland, Sörmland och andra angränsande län förespråkar.
          </note>
          <note>
            Östergötland är ganska hårt drabbat av konjunkturen när det gäller
            arbetsmarknaden. Vi har en hög ungdomsarbetslöshet, delvis beroende
            på konjunkturen men också på grund av struktur och annat.
          </note>
          <note>
            Vi ser det som angeläget att den borgerliga regeringen ger besked
            om att påbörja byggnationen av Ostlänken och inte begrava den
            i ytterligare utredningar av höghastighetsbanor och oklara besked.
          </note>
          <note>
            I dag har vi ett bekymmersamt läge på Södra stambanan som försörjer
            Östergötland och till stor del Sörmland med trafik i form av pendeltåg
            och regiontåg. Vi har hamnat i en så dålig sits i Östergötland
            att vi har kapacitetsbrist när det gäller vår regionala pendeltågstrafik.
            Det har gjort att Trafikverket har varit tvungna att lågprioritera
            pendeltågstrafiken. Det får i sin tur stora följder för vårt övriga
            kollektivtrafiknät i länet.
          </note>
          <note>
            Vi rödgröna och framför allt vi socialdemokrater saknar ett tydligt
            besked från regeringen. Vad vill man med höghastighetsbanorna?
            Vad vill man med Ostlänken? Det finns inga pengar avsatta i budgetpropositionen
            som lades fram för några veckor sedan. Det finns heller inga pengar
            avsatta i Trafikverkets åtgärdsplan.
          </note>
          <note>
            Anders Borg och Fredrik Reinfeldt var i Norrköping i samband
            med valrörelsen. På en direkt fråga från medierna svarade Anders
            Borg att höghastighetsbanor inte är något som prioriteras i den
            borgerliga budgeten.
          </note>
          <note>
            Mina frågor till de borgerliga är tydliga. Vad är skälet till
            att man inte tror på höghastighetsbanor? Vad är skälet till att
            man inte vill lösa kapacitetsbristen på Södra stambanan med en
            satsning på en höghastighetsbana mellan Stockholm och Linköping?
            Det är behövligt inte bara för Östergötland utan även för stora
            delar av östra Götaland.
          </note>
          <note type="speaker">
            Anf. 341 STEFAN CAPLAN (M):
          </note>
          <note>
            Herr talman! Mitt anförande kommer att handla om trafiksäkerhet.
            Det är ett ämnesområde som ständigt är aktuellt. Varje insats
            från samhällets sida som kan reducera olycksfall i trafiken är
            inte bara viktig utan nödvändig.
          </note>
          <note>
            Ett moment i framförandet av ett fordon som kan framkalla en
            farlig situation i trafiken är att tala i mobiltelefon utan handsfreeutrustning.
            Vi har inte bara sett andra göra detta i trafiken, utan många
            av oss gör det eller har gjort det. Det är inte en fråga om att
            hitta trafiksäkerhetssyndare utan att synliggöra ett problem och
            åtgärda detta.
          </note>
          <note>
            Det finns ett antal forskningsrapporter och utredningar som har
            studerat vilken påverkan på koncentrationsförmågan som ett samtal
            i mobiltelefonen har under bilkörning hos den som kör. En av utredningarna
            beställdes av Näringsdepartementet som lät Vägverket, nuvarande
            Trafikverket, utreda säkerhetsproblem med mobilsamtal i trafiken.
          </note>
          <note>
            Resultatet presenterades redan 2002 och visar på att körförmågan
            försämras vid användning av mobiltelefon när denna hålls i handen.
            Inte bara den kroppsliga finmotoriken som krävs för användning
            av mobiltelefon inverkar på körförmågan utan även samtalet i sig.
            Enligt utredningen påverkas graden av uppmärksamhet och manövreringsförmågan
            av samtalet, i synnerhet av mer krävande sådana.
          </note>
          <note>
            En slutsats av utredningen är att handsfreeutrustning i samband
            med samtal under bilkörningen ger större flexibilitet i hanteringen
            av fordonet.
          </note>
          <note>
            Hur ser det ut i vår omvärld? Generellt har alla länder EU utom
            Sverige någon form av lagstadgad användning av handsfreeutrustning
            vid mobilsamtal under bilkörning. Kraven kan dock skilja sig åt.
            Det kan exempelvis vara formulerat så att föraren ska ha båda
            sina händer på ratten. Detta omöjliggör att handhållen mobiltelefon
            används. Ett annat exempel kan vara att mobilen ska sitta i en
            monterad ställning.
          </note>
          <note>
            Om inte beteendet att prata i mobiltelefon utan handsfreeutrustning
            förändras och incidenter inträffar måste vi beslutsfattare agera.
            I slutändan kan detta vara, och det bär mig emot att säga det,
            att stifta en lag om det.
          </note>
          <note>
            Herr talman! Jag har tagit upp detta med anledning av en motion
            som jag har skrivit i denna fråga. Framtiden får utvisa om det
            blir ett positivt gensvar.
          </note>
          <note type="speaker">
            Anf. 342 HELENA LINDAHL (C):
          </note>
          <note>
            Herr talman! Jag ska tala om Norrbotniabanan som några andra
            har talat om tidigare. Till den som inte riktigt vet vad Norrbotniabanan
            är kan jag säga att det är den bit som återstår innan den Botniska
            korridoren är färdigställd. I dag är den byggd fram till Umeå,
            och den bit som fattas är 26 mil från Umeå till Luleå.
          </note>
          <note>
            Det finns stora värden att hämta genom att den byggs, och jag
            ska förklara varför. Ungefär 20 procent av Sveriges skogsproduktion
            finns i övre Norrland, i Norr- och Västerbotten. Ungefär 90 procent
            av den järnmalm som utvinns i hela EU kommer från Norrbotten.
            10 av Sveriges 15 gruvor finns i dessa två län. Mycket av dessa
            produkter vidareförädlas i andra delar av Sverige.
          </note>
          <note>
            I dag har vi en stambana med låg kapacitet med tanke på att alltmer
            tungt gods ska fraktas på järnväg. Då blir det inte kostnadseffektivt,
            och därför används lastbilstransporter i hög grad.
          </note>
          <note>
            Det är viktigt att tala om norra Sverige ur ett tillväxtperspektiv,
            ur ett internationellt perspektiv och ur ett nationellt perspektiv
            där denna del av landet tillför resten av Sverige stora värden.
            Det jag många gånger tycker är tråkigt hos mina rödgröna kolleger
            och jag menar inte Sven-Erik Bucht är att man ser Norrland i ett
            tycka-synd-om-perspektiv och menar att Stockholm får allt och
            vi inget. I stället borde man lyfta fram de enorma tillgångar
            och värden som vi har i denna del av landet. Då skapar man också
            en större förståelse för de satsningar man vill genomföra, däribland
            Norrbotniabanan.
          </note>
          <note>
            I norra Sverige finns som sagt råvaror som är av stort internationellt
            intresse. Då är det viktigt att sätta Sverige i ett större sammanhang.
            Därför har Centerpartiet och alliansregeringen lyft fram detta
            för kommissionen. Man vill att Norrbotniabanan och E12:an ska
            få TEN-status, det vill säga tillhöra ett transeuropeiskt transportnät.
            Godkänner kommissionen detta innebär det en 30-procentig medfinansiering
            av projektering. Det är också en del av finansieringsmöjligheten
            som vi absolut ska ta till vara.
          </note>
          <note>
            Dessutom har regeringen med Åsa Torstensson i spetsen varit initiativtagare
            till Haparandadeklarationen. I juni i år samlades representanter
            från Kina och Barentsregionen i Haparanda för att diskutera nödvändigheten
            av en sammanhållen öst-västlig järnvägskorridor. 90 procent av
            EU:s totala produktion av skogsrelaterade produkter kommer just
            från Barentsregionen. Det har naturligtvis en avgörande betydelse
            för tillväxten i hela Europa. En sammanhållen botnisk korridor
            fyller en viktig funktion.
          </note>
          <note>
            Några har nämnt alla miljövinster man kan göra. Utvidgade arbetsmarknadsregioner
            har också nämnts liksom vilken betydelse en sådan här sammanhållen
            bana kan få för turistsatsningen i norr.
          </note>
          <note>
            Jag vill återigen peka på att Nordens tyngsta godsflöden på tåg
            fraktas just längs Botniska korridoren. Den binder samman det
            naturresursrika Europa och marknaderna inom EU med Sverige och
            Norden och även med Kina och Ryssland.
          </note>
          <note>
            Jag hoppas att vi med gemensamma krafter över politikgränserna
            kan bidra till att skapa en bättre opinion än hittills. Jag ser
            ingen från Västerbottensbänken här. Jag tycker att det är tråkigt
            att man lämnade kammaren så tidigt när vi hade en så angelägen
            fråga som det är så viktigt att sprida information om.
          </note>
          <note>
            Jag har gjort det förut, och jag gör det igen: Jag bjuder in
            till en överläggning om hur vi gemensamt skulle kunna jobba inåt
            i våra partier. Jag gjorde det under valrörelsen, men ingen har
            hört av sig. Chansen finns fortfarande.
          </note>
          <note type="speaker">
            Anf. 343 ROZA GÜCLÜ HEDIN (S):
          </note>
          <note>
            Herr talman! Tappra kamrater, ni som orkar vara kvar! Jag vill
            tala om något som är otroligt viktigt för mig och för hela Dalarna.
          </note>
          <note>
            Min vision är att resa mellan Stockholm och Falun på mindre än
            två timmar, att tågen kommer fram i tid och att pendlare väljer
            tåget framför bilen. Det kräver satsningar på Dalabanan. För oss
            som bor i Dalarna är Dalabanan otroligt central. Den sammanför
            oss med övriga Sverige. Dalabanan sträcker sig från Mora i norr
            till Stockholm i söder. För några av oss finns kanske ett minne
            eller en första tanke som slår oss när vi tänker på Dalarna. Det
            kan vara midsommar i Leksand, Vasaloppet eller skidspelen i Falun.
            Det kan vara Tällberg eller Dalhalla. Det är viktigt att lyfta
            fram den centrala roll som Dalarna har i Sverige. Dalarna är ett
            av Sveriges största och viktigaste turistlän med en enorm tillströmning
            av turister och resenärer, framför allt under vintersäsongen.
          </note>
          <note>
            Länet har en klart positiv utveckling och har klarat sig bra
            trots konjunkturen. De planerade investeringarna inom turistnäringen
            uppgår till närmare 10 miljarder kronor under de närmaste 1015
            åren. Det skapar ytterligare ca 2 000 arbetstillfällen i Dalarna.
            Mer kan det bli med de satsningar som görs på Dalabanan och längs
            Dalabanan.
          </note>
          <note>
            Det är också viktigt att påtala att Dalarna är Sveriges fjärde
            största exportlän. Dalabanan är en viktig godsbana för näringslivet
            i regionen. Den norra delen mellan Borlänge och Mora har en hög
            andel transporterat gods, 2030 godståg. Mer kan transporteras,
            förutsatt att kapaciteten byggs ut.
          </note>
          <note>
            Dalabanan BorlängeAvestaSala är viktig för näringslivet som en
            förbindelselänk mellan godsstråken i Bergslagen, men även för
            intransport av råvaror och transport av färdiga produkter. Dalarna
            är, som jag sade, Sveriges fjärde största exportlän med flera
            stora exportindustrier som är direkt beroende av järnvägen för
            sin överlevnad.
          </note>
          <note>
            Varje dag pendlar 50 000 människor längs stråket MoraStockholm,
            varav 5 000 med tåg. Det är siffror som väntas stiga. Dalabanan
            är, förutom för oss i Dalarna, viktig för Västmanlands och Uppsala
            län. Trafikeringen på banan utgörs i dag av mellan 30 och 75 tåg
            per dygn beroende på delsträcka.
          </note>
          <note>
            Banan bidrar i allra högsta grad till regionförstoring som bland
            annat innebär att arbets- och bostadsmarknaden kan vidgas och
            att kommunikationsmöjligheterna till och från orter med högre
            utbildning förbättras. Förutsättningarna för arbets- och fritidsresenärer
            förbättras. Trots att det på den aktuella sträckan har skett en
            ökning av antalet resenärer och transport av gods har endast få
            och smärre förbättringar gjorts på banan. Det räcker inte.
          </note>
          <note>
            Herr talman! Det finns en intresseförening som omfattar banans
            hela sträckning med alla kommuner i Dalarna, Västmanland och Uppsala.
            Den jobbar för en uppgradering av banan och har därför arbetat
            fram en långsiktig vision för hur en samhällsekonomiskt lönsam
            upprustning av banan med bättre trafik skulle kunna bidra till
            regionens utveckling.
          </note>
          <note>
            För åren fram till 2019 föreslår man en samlad investering i
            storleksordningen 4 miljarder kronor, vilket förutom en rejäl
            upprustning av den nuvarande banan också skulle täcka kostnaden
            för en ny sträckning mellan Falun och Borlänge en satsning med
            stor betydelse för godstrafiken.
          </note>
          <note>
            I ett första skede handlar det om satsningar som skulle kunna
            bidra till en upprustning och förbättring som ger bland annat
            minskad restid, bättre komfort, bättre tidtabellspunktlighet,
            trafik varje timme och tätare turer vid högtrafik. För detta finns
            ett avtal mellan regionerna och Trafikverket om en satsning på
            810 miljoner fram till 2017.
          </note>
          <note>
            Som det är i dag har restiden mellan Dalarna och Stockholm i
            stället ökat. Punktligheten har minskat och bankapaciteten visar
            på stora brister när person- och godstrafik ställs mot varandra.
            Det är oerhört negativt och olyckligt.
          </note>
          <note>
            Från socialdemokratiskt håll har vi därför väckt en motion just
            med anledning av den här mycket viktiga frågan. Där påtalar vi
            att satsningar på banan har en direkt effekt på näringslivets
            utveckling och den turism vi har, framför allt i Dalafjällen och
            i Siljansområdet.
          </note>
          <note>
            Herr talman! Goda kommunikationer och en bra infrastruktur är
            en grundläggande förutsättning för att hela Sverige ska fungera
            bra för boende, för arbete, för utbildning och för utveckling
            av näringslivet. Större regioner, särskilt större arbetsmarknadsregioner,
            har en avgörande betydelse för tillväxten. Det är också viktigt
            att lyfta fram de miljömässiga aspekterna i denna satsning. En
            förhoppning är att tågpendlarna på sträckan MoraStockholm ska
            öka från dagens 5 000. Vi vill därför se en tydlig prioritering
            från regeringen och från Trafikverket.
          </note>
          <note>
            I detta anförande instämde Peter Hultqvist (S).
          </note>
          <note type="speaker">
            Anf. 344 SVEN-ERIK BUCHT (S):
          </note>
          <note>
            Herr talman! Norra delen av vårt land är av stor betydelse för
            våra naturresurser. De resurserna har under mycket lång tid haft
            stor betydelse för vårt land när det gäller infrastruktur och
            nya välfärdsreformer för hela Sverige.
          </note>
          <note>
            Många miljarder har årligen levererats till statskassan, bland
            annat genom de statliga bolagen LKAB, Vattenfall och Sveaskog.
            En förutsättning för att de har kunnat göra det har givetvis varit
            att vi har haft en väl utbyggd infrastruktur. Våra järnvägar stambanan
            som byggdes i slutet av 1800-talet och Malmbanan som byggdes i
            början av 1900talet har spelat en stor roll. Infrastrukturen har
            varit en grundförutsättning för att vi har kunnat nyttiggöra våra
            naturresurser och omvandla dem till välstånd till gagn för hela
            Sverige.
          </note>
          <note>
            Jag tror, herr talman, att vi alla kan vara överens om den historiebeskrivningen.
          </note>
          <note>
            Värdet av våra naturresurser tenderar att få allt större betydelse.
            Här har nämnts vår järnmalmsproduktion som svarar för 90 procent
            av Europas totala produktion. LKAB som har en prognos på 15 miljarder
            i resultat detta år har oerhört expansiva planer från knappt 30
            miljoner ton till 40 miljoner ton inom den närmaste tiden. Efterfrågan
            på den här typen av råvaror ökar dramatiskt, inte för att Europa
            eller USA har fått större konsumtionsförmåga utan för att framför
            allt Asien och Kina och deras befolkning har fått köpkraft.
          </note>
          <note>
            Vi flyttar nu hela städer Kiruna och Malmberget för att komma
            åt mer järnmalm. Vi öppnar nya gruvor i malmfälten och i Pajala.
            För att kunna nyttiggöra de naturresurserna måste vi ändra vår
            infrastruktur.
          </note>
          <note>
            Norrbotniabanan är därför inte bara ett viktigt järnvägsprojekt.
            Det är ett avgörande järnvägsprojekt för att vi ska lyckas.
          </note>
          <note>
            Det är inte bara en nationell angelägenhet. Det är även en europeisk
            angelägenhet.
          </note>
          <note>
            Norrbotniabanan är en del av ett stort trafiksystem uppe i Barentsområdet.
            Den öppnar nya möjligheter i både nord-sydlig och i öst-västlig
            riktning.
          </note>
          <note>
            En av världens största naturrikedomar finns lokaliserade i Barentsområdet.
            Det är den norska gasen, oljan, fisken och vattenkraften. Det
            är den svenska skogen, malmen och vattenkraften. Det är vår natur
            och våra vilda bär, liksom i Finland. För att inte tala om nordvästra
            Ryssland som har 4050 gånger så mycket gas och olja som Snövitfältet
            i Norge. Det är alla tänkbara mineraler och skogstillgångar. Vi
            får inte missa detta.
          </note>
          <note>
            Dessutom har vi faktiskt en järnväg i dag från Sverige, från
            Haparanda ända till Shanghai i Kina. Den finns där. Den behöver
            inte byggas. Det har faktiskt körts provtransporter. Det tar 1516
            dagar med massor av byråkrati. Där kan man också hitta helt nya
            perspektiv. Den nya Haparandabanan som invigs 2012 är också viktig
            för att vi ska komma åt kommunikationerna i öst-västlig riktning.
            Men det behövs också en länk ned till Sverige. Det räcker inte
            med Stambanan. Vi kan inte lämna Sverige utanför detta.
          </note>
          <note>
            Herr talman! Även Malmbanan som har diskuterats tidigare i kväll
            är en del i detta infrastruktursystem, precis som Norrbotniabanan
            är en del i ett internationellt infrastruktursystem.
          </note>
          <note>
            Vi vet att LKAB vid branden i somras förlorade närmare 200 miljoner
            i intäkter. Det är inte bra att det är på det sättet. Vi måste
            se betydelsen av en god infrastruktur för att kunna få utdelning.
          </note>
          <note>
            Det var precis så som riksdagen och dess ledamöter i slutet av
            1800-talet och i början av 1900-talet tog beslut om att bygga
            Stambanan och bygga Malmbanan. Det var modiga män. På den tiden
            förstår jag att det var bara män. På den tiden var det nog också
            så att det var, precis som vi har i riksdagen i dag, en kraftig
            borgerlig majoritet som vågade. Jag hoppas att denna borgerliga
            majoritet nu också börjar våga ta dessa steg in i framtiden.
          </note>
          <note>
            Man ska inte tycka synd om oss norrbottningar. Jag är en stolt
            norrbottning, Helena Lindahl.
          </note>
          <note>
            Vid interpellationsdebatten häromveckan kände jag att till och
            med infrastrukturministern är på G. Nu går tåget. Jag hoppas verkligen
            att vi törs ta dessa steg. Norrbotniabanan behövs.
          </note>
          <note>
            I detta anförande instämde Peter Hultqvist (S).
          </note>
          <note type="speaker">
            Anf. 345 GUNNAR ANDRÉN (FP) replik:
          </note>
          <note>
            Herr talman! Här har det sagts många kloka saker, inte minst
            om Norrbottens otroliga kapacitet. När man lyssnar till hela debatten
            måste man dock säga att det inte finns någon prioritering av olika
            saker. Det handlar om Ostlänken, Västlänken och allt möjligt.
          </note>
          <note>
            För fyra år sedan när vi hade motsvarande debatt gick man till
            hårt angrepp mot regeringen för att den inte hade fixat till Haparandabanan.
            Nu hör jag till min glädje att Sven-Erik Bucht säger att det är
            en viktig länk jag har varit uppe och tittat på den ett par gånger
            som kommer från Kina och går ändå bort till Narvik och kanske
            till Göteborg också. Men jag håller med om att vi måste satsa
            på att också få i gång Norrbotniabanan.
          </note>
          <note>
            Nu är det inte på det sätt som ni beskriver det. Det pågår tre
            järnvägsplansplaneringar. Man kan inte sätta i gång att bygga
            en järnväg utan denna plan. En av dem är färdig, och det pågår
            ytterligare två. Vi får avvakta dem.
          </note>
          <note>
            Sedan måste man skilja på lån och finansiering också. Men det
            är en annan fråga.
          </note>
          <note type="speaker">
            Anf. 346 SVEN-ERIK BUCHT (S) replik:
          </note>
          <note>
            Herr talman! Jag trodde inte att det var så lätt att påverka
            i riksdagen. Jag är ju ny. Men varenda gång jag går upp och pratar
            om Norrbotten blir jag bara gladare. Fler och fler borgerliga
            ledamöter ställer upp för detta. Det är jättebra.
          </note>
          <note>
            Detta handlar inte om att flytta hjärnor. När jag är nere i Stockholm
            ser jag tåg som flyttar hjärnor. Detta handlar om att flytta järn,
            att flytta råvaror.
          </note>
          <note type="speaker">
            Anf. 347 GUNNAR ANDRÉN (FP) replik:
          </note>
          <note>
            Herr talman! Jag uppträder inte ens som borgerlig. Jag uppträder
            i första hand som svensk. Då ser jag den otroliga kapacitet och
            möjlighet som Norrbotten har.
          </note>
          <note>
            Men jag ser också trafiken framför allt österifrån. Det har jag
            skrivit om i flera tidningar uppe i Norrbotten. Det handlar om
            den trafik som alstras mellan Finland och Sverige, med en spårväxlare
            där, och ned mot Göteborg. Då behövs Norrbotniabanan också. Men
            man kan inte, som några säger här, bygga denna järnväg utan att
            man har ordentliga järnvägsutredningar. Det vill jag också säga.
            Det gjorde man i Haparanda innan man byggde banan.
          </note>
          <note type="speaker">
            Anf. 348 SVEN-ERIK BUCHT (S) replik:
          </note>
          <note>
            Herr talman! Självklart ska det finnas järnvägsutredningar kring
            detta projekt. Man kan inte bygga utan det. Men det är viktigt
            att vi törs ta dessa steg precis som de tordes i slutet av 1800-talet
            och i början av 1900-talet. Det var modiga män. Låt oss vara modiga
            män och kvinnor också i denna kammare.
          </note>
          <note type="speaker">
            Anf. 349 GUSTAV NILSSON (M):
          </note>
          <note>
            Herr talman! Målet för den nationella transportpolitiken är att
            transportsystemet ska främja en positiv regional utveckling i
            hela landet.
          </note>
          <note>
            Bra kommunikationer är en nödvändig tillväxtfaktor. Europaväg
            22, E22:an, har en nyckelroll för tillväxt och utveckling i södra
            Sverige och är av mycket strategisk betydelse. Den spelar en viktig
            roll i utvecklingen av näringslivet, vilket i sig skapar fler
            företag och nya jobb. E22:an är också viktig för den offentliga
            verksamheten. Om detta råder en samsyn bland aktörerna längs hela
            vägsträckan, vilket bland annat har manifesterats i det bolag,
            E22 AB, som har bildats av Sydsvenska Industri- och Handelskammaren,
            Regionförbundet Östsam, Regionförbundet i Kalmar län, Region Skåne
            och Region Blekinge. Det finns alltså ett stort regionalt och
            lokalt engagemang.
          </note>
          <note>
            Viktiga satsningar har gjorts. Det vill jag gärna betona. Men
            en rad olika studier visar att sydöstra Sveriges transportsystem
            i flera avseenden fungerar som en flaskhals för regionens ekonomiska
            tillväxt.
          </note>
          <note>
            Om inte infrastrukturen svarar upp mot de nya krav som ställs
            finns en betydande risk att de geografiska fördelar som regionen
            erbjuder inte tas till vara. Företagen i regionen är direkt eller
            indirekt beroende av en modern och välanpassad transportled.
          </note>
          <note>
            I södra och sydöstra Sverige har tillkomsten av Öresundsbron
            och ökad hamntrafik medfört en alltmer intensiv handel, en rörligare
            arbetsmarknad, ökad turism och därmed ökat tryck på infrastrukturen.
          </note>
          <note>
            Tio hamnar i landet är prioriterade och av statligt intresse.
            Fem av dem ligger längs E22:an Malmö, Trelleborg, Norrköping,
            Karlskrona och Karlshamn.
          </note>
          <note>
            I mitt hemlän Blekinge sker stora satsningar i båda hamnarna
            i Karlshamn och Karlskrona där såväl privata som offentliga aktörer
            medverkar. Sett i ljuset av detta är det av än större betydelse
            att en långsiktig och hållbar kvalitetsuppgradering av E22:an
            genomförs.
          </note>
          <note>
            Herr talman! Alliansregeringen har i sin infrastrukturproposition
            gjort betydande och efterlängtade framtidssatsningar på bland
            annat E22:an omfattande 2,2 miljarder. Ytterligare satsningar
            på 3 miljarder är planerade.
          </note>
          <note>
            Trots dessa investeringar kommer E22:an att bestå av vägsträckor
            av varierande kvalitet, vilket medför negativa konsekvenser för
            både person- och godstransporter.
          </note>
          <note>
            Vissa sträckor håller en mycket bra standard, medan andra har
            övergångsställen, rödljus, rondeller och till och med hastighetsbegränsningar
            på 30 kilometer i timmen.
          </note>
          <note>
            En sådan viktig transportled som E22:an, som fungerar som ett
            nav i ett mycket handelsintensivt område och förbinder Sverige
            med Europa, ska inte ha denna ojämna kvalitet. Det är olämpligt
            ur såväl miljö-, tillväxt- som trafiksäkerhetshänseende.
          </note>
          <note>
            Ambitionen måste vara att säkerställa att kommande vägarbeten
            som genomförs i anknytning till E22 kännetecknas av ett helhetsgrepp.
            Det blir betydligt mer kostnadseffektivt att genomföra och samordna
            utbyggnader i längre stråk.
          </note>
          <note>
            Genom de stordriftsfördelar som uppkommer då vägar byggs enligt
            denna princip används resurserna bättre. Vi får ett helhetstänkande
            som sammantaget ger effektivitetsvinster. Motsatsen som innebär
            att arbetet genomförs med kortare etapper är däremot mycket resurskrävande.
            Ytterligare satsningar på E22:an måste ske så att vi fullt ut
            får en Europaväg värd namnet, och kommande utbyggnad måste ske
            i längre sammanhängande stråk.
          </note>
          <note>
            Herr talman! I västra delen av Blekinge tillsammans med de intilliggande
            kommunerna i Skåne och Småland finns den mest industriintensiva
            regionen i södra Sverige med välkända industrier som Volvo Personvagnar,
            Ikea, Stora Enso och Karlshamns AB. Alla kännetecknas av stora
            och tunga transportflöden, och samtliga har en vision om att kunna
            expandera i Europa, inte minst i de östra delarna.
          </note>
          <note>
            En utbyggnad av den så kallade Sydostlänken skulle koppla samman
            järnvägarna Södra stambanan och Blekinge kustbana. Företagen är
            också intresserade av detta och satsar på en förstudie för att
            man ska kunna komma i gång med detta projekt.
          </note>
          <note>
            En utbyggnad av Sydostlänken är kostnadsmässigt en relativt liten
            satsning men en satsning som skulle få mycket positiva effekter
            på såväl regionen som resten av landet. Volvos transporter skulle
            exempelvis kunna öka både mot Belgien och mot Göteborg. Mer av
            godstransporter inom landet skulle kunna gå på järnväg om Sydostlänken
            byggdes ut. Sydostlänken är i dagsläget en felande länk mellan
            Södra stambanan och Blekinge kustbana, och detta måste åtgärdas.
          </note>
          <note>
            Jag tycker också att det är viktigt att vi matchar de insatser
            som sker på andra sidan Östersjön, bland annat det stora motorvägsbygget
            från Gdynia i Polen via Östersjökusten och söderut mot Medelhavsområdet.
            Det finns i dag nätverk som arbetar för att vi ska knyta samman
            en transportkorridor mellan Gdynia, Karlskrona och Göteborg. Det
            är således viktigt för det svenska näringslivet att vi också kopplar
            samman våra svenska godståg med de europeiska.
          </note>
          <note>
            Herr talman! Sedan alliansregeringen tillträdde har infrastrukturen
            prioriterats på flera olika sätt, till exempel genom ökade anslag
            till vägar och järnvägar och mer pengar till underhåll, som varit
            eftersatt. Vi måste fortsätta att satsa på de transportlösningar
            och investeringar som är kostnadseffektiva, tillväxtfrämjande
            och hållbara. Transport och infrastruktur är ryggraden i ett modernt
            samhälle.
          </note>
          <note>
            10 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 3 november
          </note>
          <note>
            Leif Pettersson
          </note>
          <note>
            Sven-Erik Bucht
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 9 november.
          </note>
          <note>
            11 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 3 november
          </note>
          <note>
            Carina Adolfsson Elgestam
          </note>
          <note>
            Roger Haddad
          </note>
          <note>
            Katarina Köhler
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 9 november.
          </note>
          <note>
            12 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 2 november
          </note>
          <note>
            Jens Holm
          </note>
          <note>
            Sara Karlsson
          </note>
          <note>
            Jens Holm
          </note>
          <note>
            Maria Lundqvist-Brömster
          </note>
          <note>
            den 3 november
          </note>
          <note>
            Roger Haddad
          </note>
          <note>
            Lars Mejern Larsson
          </note>
          <note>
            Lars Gustafsson
          </note>
          <note>
            Peter Hultqvist
          </note>
          <note>
            Åsa Lindestam
          </note>
          <note>
            Hans Olsson
          </note>
          <note>
            Helena Leander
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 9 november.
          </note>
          <note>
            13 § Kammaren åtskildes kl. 19.41.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
