<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201011</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--10</head>
          <docDate when="2010-11-04">2010-11-04</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2010/11:10
          </note>
          <note>
            Torsdagen den 4 november
          </note>
          <note>
            Kl. 12:00 - 22:12
          </note>
          <note>
            1 § Avsägelse
          </note>
          <note>
            Tredje vice talmannen meddelade att Carina Ohlsson (S) avsagt
            sig uppdraget som suppleant i trafikutskottet.
          </note>
          <note>
            Kammaren biföll denna avsägelse.
          </note>
          <note>
            2 § Anmälan om kompletteringsval till trafikutskottet
          </note>
          <note>
            Tredje vice talmannen meddelade att Socialdemokraternas riksdagsgrupp
            på grund av uppkommen vakans anmält Monica Green som suppleant
            i trafikutskottet.
          </note>
          <note>
            Tredje vice talmannen förklarade vald till
          </note>
          <note>
            suppleant i trafikutskottet
          </note>
          <note>
            3 § Allmänpolitisk debatt (forts. från prot. 9)
          </note>
          <note>
            Sjukvård och socialpolitik
          </note>
          <note type="speaker">
            Anf. 1 PETER PERSSON (S):
          </note>
          <note>
            Fru talman! Under den allmänpolitiska debatten berör vi ett stort
            antal politikområden. Flera av dem griper in i varandra. För mig
            som socialdemokrat avgörs politiken ytterst av ett mål, att ge
            alla människor lika förutsättningar att växa och att förverkliga
            en del av sina drömmar och sina mål. En av de viktigaste sociala
            förutsättningarna är att ha ett jobb att gå till.
          </note>
          <note>
            I går hörde vi statsminister Reinfeldt tala om den nuvarande
            regeringen, i minoritet, som en jobbregering. Man vann ett val
            2006, sannolikt på jobben. Nu skissar man på att vid denna mandatperiods
            utgång, efter åtta år i regeringsställning, ha en arbetslöshet
            som möjligen kommer i nivå med 2006. Jag vill kalla det ett kapitalt
            misslyckande.
          </note>
          <note>
            Vad som har hänt därutöver är att man har bedrivit en aktiv politik
            som skilt människor åt. Arbetslösheten omvandlas från ett samhällsproblem
            till en enskild skuld. Sjukdomen mäts i tid. Egentligen borde
            väl Reinfeldt få Nobelpris i medicin för den innovationen, att
            du blir frisk efter ett kalenderår.
          </note>
          <note>
            Fru talman! Att skilja människor åt, att skilja mellan vi och
            de, mellan oss som är friska och jobbar för stunden och de som
            är arbetslösa och de som är sjuka, är en skam för ett utvecklat
            samhälle. Det leder till sociala förhållanden som i sin förlängning
            bär på allvarliga konflikter. Ty det är oro för morgondagen, för
            framtiden, för ekonomisk försörjning och för att få delta i sociala
            sammanhang som utgör grogrunden för populism och politisk extremism.
          </note>
          <note>
            Jag tror att den enda förutsättningen för att rycka undan sådant
            är att politiken styrs mot ett mål, nämligen att skaffa ett samhälle
            med jämlika levnadsförhållanden för alla människor.
          </note>
          <note>
            I dag styrs politiken bort från detta. De barn som lever i miljöer
            där föräldrar är arbetslösa eller sjuka drabbas av ekonomiska
            konsekvenser, och barnfattigdom breder ut sig medan skattesänkningar
            öses över andra.
          </note>
          <note>
            Kommunerna pressas av en ekonomi som nu blir tuffare efter valårets
            flotta ökningar av statsbidrag. I förlängningen blir det nedläggning
            av fritidsgårdar och mindre resurser till skolor. Och barnen får
            ta ytterligare stryk.
          </note>
          <note>
            Ett samhälle som skapar segregation blir alltmer ojämlikt. Ty
            ett samhälle med ett högt mått av jämlikhet har en liten segregation.
            Och, tvärtom, en ojämlik politik, en sådan hållning i politiken,
            leder till ett högt mått av segregation.
          </note>
          <note>
            Det som verkligen betyder någonting för mig som socialdemokrat
            är att ett samhälles friskhet är det mål som dess ansikte är vänt
            emot. För mig och socialdemokratin är det målet ingenting annat
            än social rättvisa. Ett samhälle som bygger på små ekonomiska
            klyftor och ger alla hyggliga förutsättningar och ett samhälle
            som ger fler möjlighet att växa och utvecklas, så som jag inledde
            med, är ett samhälle där det inte finns vi och de. I ett sådant
            samhälle finns det bara vi.
          </note>
          <note>
            Jag upprepar: Den Reinfeldtska regeringen har misslyckats med
            jobbpolitiken. Det de har lyckats med är en politik som skiljer
            människor åt. Denna politik ska bekämpas under fyra år, här i
            kammaren och ute i samhället, och den måste ersättas av en annan
            politik, en politik som för människor samman, som minskar klyftor
            och som ger alla människor i vårt land en framtidstro.
          </note>
          <note>
            I detta anförande instämde Monica Green och Thomas Strand (båda
            S).
          </note>
          <note type="speaker">
            Anf. 2 KENNETH JOHANSSON (C) replik:
          </note>
          <note>
            Fru talman! Det var ett intressant anförande som Peter Persson
            höll. Dess ingång, att ytterst ge lika förutsättningar för alla
            människor att växa, lät som ren och genuin centerpolitik.
          </note>
          <note>
            När det sedan gäller analysen av vad alliansregeringen har gjort
            eller inte har gjort skiljer sig våra åsikter definitivt åt. Vi
            har gått från en bidragspolitik till en jobbpolitik. Vi har ansträngt
            oss, och kommer att fortsätta att anstränga oss, för att se till
            att få folk i jobb. Listan över det kan göras lång.
          </note>
          <note>
            Men det jag saknar i Peter Perssons anförande är någonting, bara
            någonting, om vad Peter Persson själv har som förslag och åtgärder
            för att vi ska få människor att växa.
          </note>
          <note type="speaker">
            Anf. 3 PETER PERSSON (S) replik:
          </note>
          <note>
            Fru talman! Tack, Kenneth Johansson! Om jag lät som en centerpartist
            var det nog som en förr i tiden. Jag tänker på det gamla fina
            Bondeförbundet som då hade en kapacitet att driva sociala rättvisefrågor.
          </note>
          <note>
            Den socialdemokratiska ansatsen i politiken är känd. I stället
            för gigantiska skattesänkningar är det investeringar i jobb och
            i nödvändig infrastruktur och mer resurser till kommunsektorn,
            till byggande och till utbildning. Det är våra drivkrafter för
            att få i gång ekonomin och ge fler människor arbete och bättre
            sociala förhållanden.
          </note>
          <note type="speaker">
            Anf. 4 KENNETH JOHANSSON (C) replik:
          </note>
          <note>
            Fru talman! Det är bara att konstatera att det är lätt att tala
            men lite svårare att få någonting sagt.
          </note>
          <note>
            Jag tycker att det krävs mycket mer av det paket av åtgärder
            som alliansregeringen har bidragit med. Kom gärna med kompletteringar!
            Kom gärna med mer! Det är oppositionens möjligheter. Dem har man
            alltid.
          </note>
          <note>
            Vi satsar på företagarpolitik. Vi satsar på rehabilitering och
            korta vårdköer och har åtgärderna, men jag saknar dem i Peter
            Perssons anförande.
          </note>
          <note type="speaker">
            Anf. 5 PETER PERSSON (S) replik:
          </note>
          <note>
            Fru talman! Vi mäter era resultat, Kenneth Johansson, och konstaterar
            att arbetslösheten i dag är väsentligt högre än 2006, och regeringens
            ambition är att möjligen komma till 2006 års nivå vid nästa val.
          </note>
          <note>
            Att kalla det något annat än ett gigantiskt misslyckande till
            priset av ökade sociala klyftor är inte med sanningen överensstämmande.
          </note>
          <note type="speaker">
            Anf. 6 BARBRO WESTERHOLM (FP) replik:
          </note>
          <note>
            Fru talman! Peter Persson nämnde sjukförsäkringen men nämnde
            inte hur den gamla sjukförsäkringen ställde människor utanför
            arbetsmarknaden genom att de blev sjukskrivna slentrianmässigt,
            trots att de hade arbetsförmåga.
          </note>
          <note>
            Det här har vi genom den nya sjukförsäkringen ändrat på genom
            att Försäkringskassan och Arbetsförmedlingen går in tidigt för
            att människor ska få en plats på arbetsmarknaden. Sedan är jag
            den första att erkänna att en så stor reform också har en del
            problem med sig, och de problemen har vi i Folkpartiet nu kartlagt.
            Jag tror att andra allianspartier också har gjort det och att
            dessa kantigheter kommer att åtgärdas för att människor inte ska
            fara illa.
          </note>
          <note>
            Hur ser Peter Persson på det gamla systemets ofullkomligheter?
          </note>
          <note type="speaker">
            Anf. 7 PETER PERSSON (S) replik:
          </note>
          <note>
            Fru talman! Det Barbro Westerholm bjuder på är att kasta ut människor
            ur försäkringssystemet och studsa dem mot Arbetsförmedlingen.
            En del kommer tillbaka in i sjukförsäkringen, men de flesta hamnar
            i det kommunala försörjningsstödet.
          </note>
          <note>
            Det är vad ni har gjort. Av de 23 000 som utförsäkrades vid årsskiftet
            tror jag att 400 har fått jobb enligt den senaste redovisningen.
            Resten har åsamkats ett stort lidande.
          </note>
          <note>
            Där är resultatet av er politik. Det är inte så att det tidigare
            var fritt val att vara sjukskriven. Jag kan hålla med om att det
            arbetades för lite med rehabilitering och framför allt med villkoren
            på arbetsplatser som slår ut människor. Men det är en blind fläck
            för Folkpartiet att se arbetsplatserna och människors sociala
            villkor.
          </note>
          <note type="speaker">
            Anf. 8 BARBRO WESTERHOLM (FP) replik:
          </note>
          <note>
            Fru talman! Peter Persson har tydligen inte som vi varit ute
            på försäkringskassorna och arbetsförmedlingarna och bland människor
            för att just hämta in kunskap om hur den här reformen har slagit.
            Den har slagit övervägande positivt, men jag medger att den har
            problem som vi måste åtgärda.
          </note>
          <note>
            Det gör vi nu på allianssidan, och det gör vi kraftfullt.
          </note>
          <note type="speaker">
            Anf. 9 PETER PERSSON (S) replik:
          </note>
          <note>
            Fru talman! Jag har under 19 år som kommunalråd dagligen studerat
            den sociala verkligheten i den kommun jag levt i. Jag vet att
            resultaten av den politik som Barbro Westerholm är medansvarig
            för har orsakat svåra lidanden men i bara mycket ringa grad nya
            arbeten och förutsättningar, detta inte beroende på politiken
            utan på annat.
          </note>
          <note type="speaker">
            Anf. 10 FINN BENGTSSON (M) replik:
          </note>
          <note>
            Fru talman! Peter Persson angriper i raljerande ton statsminister
            Fredrik Reinfeldt på två punkter. Vi talar om sjukförsäkringen,
            och vi talar om bland annat de gigantiska skattesänkningarna som
            Peter Persson nämner i sitt anförande.
          </note>
          <note>
            Låt mig ställa frågan till Peter Persson: Hur kan det komma sig
            att den sjukförsäkringsreform som vi har genomfört i allt väsentligt
            bygger på den analys som din partikamrat, den tidigare sjukförsäkringsministern
            Anna Hedborg, har föreslagit? Hur ser ni inom rörelsen på detta?
            Är det hon som ser problemet eller är det Peter Persson som ser
            problemet?
          </note>
          <note>
            Den andra frågan handlar om de gigantiska skattesänkningarna
            som Peter Persson förfasar sig över som också benämndes som att
            överösa andra med skattesänkningar. Hur kommer det sig att ni
            inom Socialdemokraterna i allt väsentligt ställer er bakom de
            jobbskatteavdrag som vi har bidragit med? Hur går egentligen den
            retoriska och känslomässiga anstrykningen i Peter Perssons anförande
            ihop med den politik som hans parti faktiskt bedriver?
          </note>
          <note type="speaker">
            Anf. 11 PETER PERSSON (S) replik:
          </note>
          <note>
            Fru talman! Det är mycket väl bekant i denna kammare och i det
            omgivande samhället att socialdemokratin inte ser sjukdom i en
            tidskalender. Vi har sagt mycket tydligt att det är de enskildas
            vitt skilda förutsättningar som ska mätas och prövas. Ingen blir
            frisk efter 365 dagar.
          </note>
          <note>
            Det är den tydliga skiljelinjen, för ni ser området som ett utgiftsområde
            där kostnaderna måste nedbringas. Vi ser det som en social fråga
            för att ge människor bättre förutsättningar.
          </note>
          <note>
            Sedan är det så, Finn Bengtsson, att ingen opposition har möjlighet
            att i ett trollslag kunna förändra all politik om man träder in
            i majoritet, även om jag så gärna skulle önska.
          </note>
          <note type="speaker">
            Anf. 12 FINN BENGTSSON (M) replik:
          </note>
          <note>
            Fru talman! Svaret på det sista bör väl vara att vi har haft
            ett för högt skatteläge på arbete i det här landet, framför allt
            hos låg- och medelinkomsttagare. Det rättar vi till, och nu är
            ni ärliga och säger att det ställer ni upp på. Då tycker jag även
            att Peter Persson borde ha fört in det i sitt anförande.
          </note>
          <note>
            När det gäller just tidsaspekten på sjukförsäkringen var det
            en av de saker som Anna Hedborg, Peter Perssons partikamrat, tryckte
            allra mest på. Hon sade att sjustegsprogrammet hade ett fel, nämligen
            att i de allra flesta fall stannade man på steg ett och kom aldrig
            vidare. Tidsgränser vill man alltså ha, enligt Anna Hedborg.
          </note>
          <note type="speaker">
            Anf. 13 PETER PERSSON (S) replik:
          </note>
          <note>
            Fru talman! Jag har inte för vana i mitt tidigare liv att dra
            in tjänstemän i debatten, utan det kan väl vi sköta politiskt.
            När man är tjänsteman har man ju ingen partibok när man skriver.
          </note>
          <note>
            Våra positioner är tydligt kända. Men jag tror att ni drivs av
            ett annat värv. Det är att skambelägga sjuka och arbetslösa i
            den mer övergripande målsättningen att driva ned lönenivåerna
            i samhället. Ytterst är det detta all er politik samlas kring.
          </note>
          <note type="speaker">
            Anf. 14 FINN BENGTSSON (M):
          </note>
          <note>
            Fru talman! I Sverige har vi en internationellt sett ovanlig
            konstruktion med tre olika beskattningsnivåer av medborgarna som
            har bäring på vårdens finansiering. Efter att ha verkat i drygt
            30 år av mitt yrkesverksamma liv i den landstingsfokuserade svenska
            vården tillåter jag mig att tvivla på att en sådan ordning i längden
            är den bästa garantin för att gynna den nya och progressiva sjukvårdspolitik
            som Alliansen för.
          </note>
          <note>
            Vi i Alliansen har under den förra mandatperioden gjort en sund,
            successiv förskjutning av makten över vården, från klåfingriga
            politikers detaljstyrande och centreringen runt kollektivets behov
            till en vård som sätter patienternas och de vårdyrkesarbetandes
            intressen i främsta rummet.
          </note>
          <note>
            Detta har vi bland annat åstadkommit genom att återigen tillåta
            fri etablering av sjukvårdsutförare i primärvården efter att ett
            förbud införts mot en sådan mångfaldssträvan av den socialdemokratiska
            regeringen 1994.
          </note>
          <note>
            Vårt patientfokus har också lett till att vi stärkt patienternas
            makt i hälso- och sjukvårdslagen till att man numera har ett lagligt
            stöd för den vård man faktiskt själv önskar, och vi har ökat tryggheten
            för patienterna genom att införa en helt ny och samlad patientsäkerhetslag.
          </note>
          <note>
            Valfrihet i patienternas och vårdyrkesarbetarnas intressen har
            varit alliansregeringens ambition, som en kontrast till ofriheten
            genom särpräglat politikerstyre av hälso- och sjukvårdens alla
            detaljer hos De rödgröna.
          </note>
          <note>
            Det är det unika mötet mellan patient och vårdgivare som ger
            äkta kvalitet i vården. Det är därför vi politiker ska sträva
            efter stöd för en vård organiserad på patientens villkor och där
            sjukvårdsyrkesutbildades professionella kompetens ges större inflytande.
            Möjligen motverkas denna strävan av den nuvarande ordningen med
            en ansvarsfördelning mellan stat och landsting som inte är optimal.
            Detta har också bäring på en trygg, långsiktig och hållbar finansiering
            av sjukvården.
          </note>
          <note>
            Glädjande nog finns det ett brett parlamentariskt stöd i Sverige
            för att sjukvården ska finansieras med gemensamma medel, men vi
            har kvar ett grundläggande organisatoriskt problem som långsiktigt
            motverkar en optimal kvalitetsutveckling för svensk sjukvård.
            Detta handlar om landstingskonstruktionen. De så kallade moderna
            landstingen inrättades 1862 genom en förordning om landsting,
            och vi har i dag 21 sådana sjukvårdshuvudmän regionalt med egen
            skatteuppbörd i vårt land. Dessa regleras i kommunallagen och
            i hälso- och sjukvårdslagen, som styr verksamheten budgetmässigt
            och innehållsmässigt. Landstingen finansierar alltså till största
            delen sin verksamhet via landstingsskatten och lägger följaktligen
            huvudsakligen fram en budget för en kostnad för vård efter hur
            man regionalt valt att uttolka hälso- och sjukvårdslagens intentioner.
          </note>
          <note>
            21 olika budgetar efter 21 tolkningar av hälso- och sjukvårdslagens
            intentioner beroende på politiskt styre har föga förvånande lett
            till stora geografiska skillnader i det vårdutbud och den vårdkvalitet
            som människor i dag möter runt om i vårt land. Detta är naturligtvis
            helt oacceptabelt. Problemet med den geografiskt orättvisa vården
            i vårt land kommer knappast att lösas genom att dagens 21 sjukvårdshuvudmän
            minskas ned till kanske hälften. Det är den osunda och strikta
            kopplingen mellan den regionala skatteuppbörden och budgeten för
            sjukvård som är, enligt min mening, det underliggande problemet.
            För samhället och för de enskilda medborgarna är det inte kostnaden
            för sjukvård som är intressant utan kostnaden för sjukdom.
          </note>
          <note>
            När kostnaden för sjukvård inte beaktar vad alternativkostnaden
            är när sjukvårdsutbudet är för litet eller vårdkvaliteten för
            låg leder det lätt till ett inskränkt ransoneringsresonemang av
            sjukvårdspolitiker. Man sparar på kort sikt på sjukvårdsutgifter
            för att i förlängningen öka på utgifterna i ett annat system,
            nämligen sjukförsäkringen. Kostnaderna i sjukförsäkringen åligger
            staten och inte landstingen, varför det med viss förenkling kan
            ses som att ju fler personer som går från aktiva sjukvårds- och
            rehabiliteringsinsatser till passivitet i sjukförsäkringen dess
            billigare och bättre blir det just för landstingsnivån. Men att
            på detta sätt ha en organisation med egen skatteuppbörd som lite
            tillspetsat, vill jag medge, gynnas av att kostnaden för dess
            verksamhet vältras över på staten till ingen vinst men snarast
            till men för medborgaren såväl humanitärt som ekonomiskt är, fru
            talman, i längden ingen hållbar situation.
          </note>
          <note>
            Det är därför med stor glädje, fru talman, jag ser fram emot
            den nytillsatta breda parlamentariska socialförsäkringsutredning
            i vars direktiv man kan läsa att det också ska göras en analys
            av hur samverkan mellan bland annat sjukvården och sjukförsäkringen
            kan optimeras i framtiden. Det är min förhoppning att vi under
            den pågående beredningen av denna utredning kommer att ta del
            av en sådan analys och även diskutera möjligheten av att göra
            viktiga justeringar av ansvarsfördelningen mellan staten och landstingen
            så att man optimerar användningen av sjukvård för att på det sättet
            också använda sjukförsäkringen på allra bästa sätt.
          </note>
          <note>
            Jag välkomnar utredningens klokskap när det gäller de många olika
            inslagen i direktivet, särskilt, fru talman, det som berör en
            diskussion om samverkan mellan sjukvårdsansvar och sjukförsäkringsansvar.
          </note>
          <note type="speaker">
            Anf. 15 ANNA-LENA SÖRENSON (S) replik:
          </note>
          <note>
            Fru talman! Finn Bengtsson pratar om fördelningen av ansvaret
            och rollerna mellan staten och landstingen. Det här visar på den
            skillnad som finns mellan våra två partier när det gäller politikens
            möjligheter och den demokratiska påverkan på ett så viktigt område
            som hälso- och sjukvården. Vi vet att hälso- och sjukvården är
            ett av de absolut viktigaste områdena som medborgarna skattar
            högt som politikområden. Vi vet också att staten inte är den bästa
            att bedriva verksamhet. Ska vi då lägga beslutsfattandet så långt
            från medborgarna i denna viktiga fråga?
          </note>
          <note>
            Staten har ett stort ansvar när det gäller att göra sjukvården
            likvärdig. Men det finns andra instrument, nämligen att kunskapsstyra,
            vilket sker i dag med hjälp av till exempel Socialstyrelsens riktlinjer
            och att ställa krav på att ansluta sig till bra kvalitetsregister.
            Jag tycker att landstingen sköter detta bra i dag.
          </note>
          <note type="speaker">
            Anf. 16 FINN BENGTSSON (M) replik:
          </note>
          <note>
            Fru talman! Jag får tacka Anna-Lena Sörenson för frågan. Jag
            förhåller mig till detta på det sätt jag sade i mitt anförande,
            nämligen att jag gläds åt att den breda parlamentariska utredningen
            har fått till uppgift att problematisera rollfördelningen mellan
            ansvaret för staten och landstingen när det gäller sjukvården
            och kopplingen till sjukförsäkringen. Det var det jag sade, Anna-Lena
            Sörenson.
          </note>
          <note>
            Det här är något som även Socialdemokraterna får ta del av i
            utredningen. Jag ser med stor tillförsikt fram emot att vi äntligen
            kan få en diskussion i stället för att ha en positionering där
            landstingen är bra eller dåliga och staten är bra eller dålig
            och fundera över det egentliga problemet. Man kan inte titta isolerat
            på kostnaden för sjukvård, utan man måste titta på hela kostnaden
            för sjukdom. Det är därför en jämförelse av hur utgiftsfördelningen
            sker mellan insatser för vården och insatser för sjukförsäkringen
            är så välkommen. Det är också inskrivet i direktiven. Jag ser
            fram emot att diskussionen kommer att ske löpande under mandatperioden.
            Vi får återkomma till detta.
          </note>
          <note type="speaker">
            Anf. 17 ANNA-LENA SÖRENSON (S) replik:
          </note>
          <note>
            Fru talman! Det är naturligtvis klokt att koppla ihop sjukförsäkringsutgifterna
            och sjukvården, men vi har fortfarande stora problem att lösa
            när det gäller likvärdighet och att få en bra hälso- och sjukvård
            som styr mer på hälsa än på sjukvård.
          </note>
          <note>
            Vi löser inte problemen eftersom de största sjukvårdskonsumenterna
            inte befinner sig i en sjukvårdsförsäkring. Det är de äldre och
            barnen som bär de tunga kostnaderna i sjukvården i dag.
          </note>
          <note>
            Om vi har ett lokalt perspektiv och utgår från de behov och förutsättningar
            som finns i regionerna kommer vi längre.
          </note>
          <note type="speaker">
            Anf. 18 FINN BENGTSSON (M) replik:
          </note>
          <note>
            Fru talman! Min analys utgår från att utredningen har fått detta
            uppdrag, vilket jag välkomnar. Jag hoppas att även Anna-Lena Sörenson
            gör det.
          </note>
          <note>
            Det viktiga att poängtera är att de moderna landstingen har en
            historik tillbaka till 1862. Man kan fundera lite över varför
            vi fortsatt i dag har en geografiskt ojämlik vård. Någonstans
            måste det finnas ett problem i organisationen. Det är det som
            utredningen kommer att fokusera på och analysera.
          </note>
          <note type="speaker">
            Anf. 19 CHRISTER WINBÄCK (FP):
          </note>
          <note>
            Fru talman! En av Folkpartiets och mina hjärtefrågor är det glömda
            Sverige. Det handlar om grupper som samhället ofta sviker, antingen
            genom uteblivna insatser eller genom otillräckliga åtgärder. En
            av dessa grupper som borde beröra oss mer är de av oss som har
            en funktionsnedsättning. Det är en situation som gör vardagen
            besvärlig, komplicerad, krånglig och mödosam.
          </note>
          <note>
            När jag var ung och aktiv i handikapprörelsen sade vi ofta att
            man inte är mer funktionshindrad än vad samhället gör en till.
            Vår lagstiftning syftar till att en person med behov av hjälp
            ska få det för att kunna delta i samhällslivet på mer jämlika
            villkor. Tyvärr brister det stödet i ett stort antal situationer.
          </note>
          <note>
            För de allra flesta av oss är det inget större konststycke att
            ta sig härifrån och till en annan plats i staden eller till och
            med utanför den. Men för en person som behöver färdtjänst är det
            ofta en början till ett ibland omfattande planerande, många gånger
            långt i förväg, för att få en fungerande resa med frågor om var,
            hur och varför och ett stort regelverk som omfattar denna tjänst.
          </note>
          <note>
            För tio år sedan i år antog denna kammare den nationella handlingsplanen
            för handikappolitiken med underrubriken Från patient till medborgare.
            I den sägs att enkelt avhjälpta hinder i Sverige ska vara eliminerade
            vid utgången av år 2010 i lokaler dit allmänheten har tillträde
            och på allmänna platser.
          </note>
          <note>
            Det återstår mycket arbete om målet ska nås. Det konstaterade
            landets länsstyrelser i en rapport till regeringen för en tid
            sedan. Många insatser har gjorts under 2008 och 2009, men arbetet
            går långsamt. Av 190 svarande var det bara 68 kommuner som hade
            kommit halvvägs.
          </note>
          <note>
            Jag gläder mig åt att minister Maria Larsson i en debattartikel
            i början av året på ett tydligt sätt fastslog att tillgänglighet
            får aldrig betraktas som ett särintresse utan ska ses som ett
            allmänintresse. Jag ser fram emot denna regerings fortsatta åtgärder
            inom detta viktiga område.
          </note>
          <note>
            Fru talman! Mobbning, trakasserier och utfrysning är vardag på
            många arbetsplatser i dag. Det är arbetsmiljöproblem som till
            slut leder till sjukskrivning, ofta mycket lång. För den enskilde
            är mobbningen alltid en tragedi. Mobbning förekommer när respekten
            för människors rätt till personlig integritet glider över i icke
            etiska handlingar.
          </note>
          <note>
            Kännetecken på mobbning och psykiskt våld är övergrepp som är
            systematiska när det föreligger ett övertag i makt mellan utövare
            och offer och pågår under långa tider och när händelserna upplevs
            negativt av offret. I en stor del av mobbningsfallen är det arbetskamrater
            på samma nivå som mobbar någon annan anställd. Men det är också
            vanligt med chefer som mobbar någon eller några av sina anställda.
          </note>
          <note>
            I Sverige har man årligen kunnat konstatera uppemot 300 självmord
            där offret har en mobbningsbakgrund. Problemet är att få vågar
            ta tag i problemen. Mobbning innebär en stor förlust för den enskilde
            och dennes familj med avseende på livskvalitet, hälsa och ekonomi.
            Skilsmässa, missbruksproblem och social utslagning kan också bli
            följden av mobbningen.
          </note>
          <note>
            För denna mycket stora grupp har hittills mycket lite hjälp funnits
            att få. Engagemang och stöd från arbetsgivare, fackliga organisationer
            och samhället i övrigt är många gånger mycket lågt.
          </note>
          <note>
            Åtgärder mot mobbning är en angelägenhet för hela samhället.
            Jag har tidigare i denna kammare efterlyst en handlingsplan för
            att stödja och stärka arbetet mot vuxenmobbning. Nu har regeringen
            i skrivelsen 2009/10:248 lagt fram en förnyad arbetsmiljöpolitik
            med en nationell handlingsplan där den psykosociala arbetsmiljön
            ingår. Här har ledarskapsfrågor och arbetsorganisation stor betydelse
            men också hur vi på en arbetsplats förhåller oss till varandra,
            där frågor om mobbning, trakasserier, hot och våld ingår. Insatser
            när det gäller synliggörande, medvetenhet och kunskap, där ledare
            och chefer ska ha god kunskap, är ett prioriterat område i handlingsplanen.
          </note>
          <note>
            Fru talman! Det är på tiden att vi uppmärksammar denna glömda
            grupp som utsätts för diskriminerande särbehandling. Låt oss hoppas
            att den får en än mer framträdande roll framöver.
          </note>
          <note>
            Fru talman! Jämställdhet, miljö, demokrati och mänskliga rättigheter
            är begrepp som i dag genomsyrar den allmänna politiska debatten.
            Jag personligen anser att det nu är på tiden att även frågor kring
            människors önskan om hur de vill leva tillsammans får samma utrymme.
          </note>
          <note>
            Min och Folkpartiets ideologi utgår från principen om varje människas
            frihet och lika värde oavsett hudfärg, kön, sexuell läggning,
            språk etcetera. Trots att detta för oss här i dag är en självklarhet
            vet vi att det i verkligheten sker kränkningar av mänskliga rättigheter
            varje dag om man lever utanför gamla normer och regelverk.
          </note>
          <note>
            Politikens roll är inte att bestämma hur du och jag ska leva
            våra liv utan att riva hinder och skapa förutsättningar så att
            vi kan leva som vi vill.
          </note>
          <note>
            Kärleken har inga nivåer och kan inte dömas som rätt eller fel.
            I dag finns förhållanden av många olika slag, där både samkönade
            och flersamma förhållanden fortfarande ses som udda företeelser.
          </note>
          <note>
            Vi har kommit en liten bit på väg men har mycket långt kvar.
            Vi måste ha en betydligt vidare idédebatt i samhället kring dessa
            frågor där respekten för olikheten formas. Det är skrämmande och
            oacceptabelt att det fortfarande finns så mycket fördomar och
            hat kring frågor om sexuell läggning och alternativa familjebildningar.
          </note>
          <note>
            Hets- och hatbrott är några av de viktigaste frågor som vi som
            politiker har att fortsätta arbeta med.
          </note>
          <note type="speaker">
            Anf. 20 KENNETH JOHANSSON (C):
          </note>
          <note>
            Fru talman! Vi står nu inför en ny mandatperiod, med nya möjligheter
            och nya utmaningar, inte minst på hälso- och sjukvårdens stora
            och viktiga områden.
          </note>
          <note>
            Tack och lov att svenska folket i valet gav sitt godkännande
            till alliansregeringens politik även på vårdens områden, så att
            vi nu kan fortsätta vårt förnyelsearbete och inte minst vårda
            och utveckla viktiga beslutade och genomförda reformer av betydelse
            för de många människorna.
          </note>
          <note>
            Grunden är arbetslinjen att människor ska ha ett jobb att gå
            till som ger inkomster till såväl enskild som samhälle och som
            främjar hälsan samt företagande som ger tillväxt och välfärd och
            en ekonomisk politik som ger möjligheter till de mångmiljardsatsningar
            som görs till kommuner och landsting, som fortfarande är viktiga
            välfärdsproducenter. Allt hänger ihop den insikten har Centerpartiet
            och Alliansen men tyvärr inte alltid oppositionen.
          </note>
          <note>
            En annan viktig utgångspunkt är den solidariskt finansierade
            vården och omsorgen, som ska ges efter vars och ens unika behov,
            vilket vi nog brett är överens om. Centerpartiet och Alliansen
            ser dessutom stora fördelar med och vill främja en mångfald av
            vårdgivare. Här är tyvärr inte alltid samsynen med oppositionen
            lika god.
          </note>
          <note>
            Fru talman! Alliansregeringen har verkligen genomfört eller påbörjat
            ett stort antal reformer på hälso- och sjukvårdens områden.
          </note>
          <note>
            Härtill kommer utvecklingsjobb om ersättningssystem och SBU:s
            utvärdering av metoder, som är viktiga områden.
          </note>
          <note>
            Fru talman! Så här långt är det utmärkt, och detta ska vi vara
            stolta över, vårda och utveckla.
          </note>
          <note>
            Men vi i Alliansen vill mer vi ser behoven. Vi har ingen jämlik
            vård, vi har hälsoklyftor och vårdköer, vi har brister i bemötandet
            och vi jobbar alldeles för lite med prevention och hälsofrämjande
            insatser. Äldresjukvården behöver förbättras. Vi kan fortsätta
            att räkna upp områden där vi behöver bli bättre och där vi vill
            bli bättre.
          </note>
          <note>
            Förbättringar sker hela tiden. Vi har stora utmaningar att ta
            tag i, och det är vi också beredda att göra.
          </note>
          <note>
            I regeringsförklaringen, som Centerpartiet självfallet står bakom,
            lyfter vi särskilt fram betydelsen av en rättvis och jämlik sjukvård.
            En patientlag ska införas, liksom att en storsatsning på patientsäkerheten
            ska göras. Tillgängligheten till vården ska förbättras ytterligare
            genom bland annat skärpt vårdgaranti. Äldresjukvården och vården
            i livets slutskede är särskilt prioriterade områden, liksom psykiatrin.
            En tandvårdssatsning för dem med de största behoven är aviserad
            för mandatperioden.
          </note>
          <note>
            Vi ska släppa loss entreprenörskapet i vården och omsorgen och
            ge den enskilda människan, patienten, servicemottagaren, mer makt
            och ökade möjligheter att påverka och vara delaktig.
          </note>
          <note>
            Välfärdsutmaningarna klaras bäst genom en regering som har ordning
            på ekonomin och folket i jobb, en regering som satsar på utbildning
            och teknik och är beredd att fortsätta förnya välfärden utifrån
            den enskilda människans unika behov och möjligheter.
          </note>
          <note>
            Jag tänker som socialutskottets ordförande medverka till så breda
            uppgörelser som möjligt men kommer också tydligt att stå för valfrihets-,
            entreprenörs- och mångfaldsfrågor, där ideologiska skillnader
            i synsätt finns.
          </note>
          <note>
            Väl mött i debatten!
          </note>
          <note type="speaker">
            Anf. 21 ANNA-LENA SÖRENSON (S) replik:
          </note>
          <note>
            Fru talman! Kenneth Johansson lyfte fram en rad områden där det
            finns stor överensstämmelse. En solidariskt finansierad hälso-
            och sjukvård som ges efter behov tog Kenneth Johansson fram bland
            annat, och det är viktigt.
          </note>
          <note>
            Men samtidigt vet vi och det sade Kenneth Johansson också att
            det finns väldigt många utmaningar. Vi vet att det är svårt när
            det gäller att sjukvården ska ges efter behov det stämmer inte
            alla gånger. Vi vet också att det är en stor brist på likvärdighet,
            inte bara geografiskt utan också mellan olika samhällsklasser.
            Vi vet dessutom att det finns stor orättvisa när det gäller hälsostatus
            men också tillgången till vård.
          </note>
          <note>
            Då är min fråga till Kenneth Johansson: Finns det flera verktyg
            än bara valfrihet och mångfald, som man kallar entreprenörskap?
            Finns det andra politiska verktyg att ta till? Jag tror inte och
            det tror jag inte heller att mitt parti tycker att det bara är
            marknadslösningar som ska vara lösningar på de här problemen.
          </note>
          <note type="speaker">
            Anf. 22 KENNETH JOHANSSON (C) replik:
          </note>
          <note>
            Fru talman! Svaret till Anna-Lena Sörenson är att det finns behov
            av en lång rad, ett helt batteri, av åtgärder för att vi ska nå
            en jämlik sjukvård, för att vi ska kunna omsätta i praktiken de
            fina honnörsord som finns i hälso- och sjukvårdslagen om vård
            på lika villkor i hela landet. Det krävs inte bara en utan många
            åtgärder, men det krävs åtgärder som harmonierar med varandra.
          </note>
          <note>
            Det definitivt övergripande för hälsan är arbete och utbildning.
            Sedan finns det en lång rad åtgärder som aviseras i regeringsförklaringen
            men också sådana som kommer under mandatperioden där vi använder
            oss av metoden att följa upp vårdens resultat på ett bättre sätt
            med öppna jämförelser. Vi ska ta in kvalitets- och jämlikhetsvärden.
            Vi får på det viset underlag för landsting och regioner att ta
            med jämlikhetsaspekter i sina beslut.
          </note>
          <note type="speaker">
            Anf. 23 ANNA-LENA SÖRENSON (S) replik:
          </note>
          <note>
            Fru talman! Det låter gott och klokt, och jag ser fram emot ett,
            som jag tror, gott samarbete i de här frågorna. Men jag tror ändå
            att det finns stora skillnader mellan oss.
          </note>
          <note>
            Jag tar fasta på det Kenneth Johansson sade tidigare, att ni
            ska förvalta och vårda de reformer som ni har genomfört. Vad jag
            saknar är att alliansregeringen och olika borgerliga styren ute
            i landet tillvaratar politikens möjligheter när det gäller att
            faktiskt få en jämlik vård som ges efter behov.
          </note>
          <note type="speaker">
            Anf. 24 KENNETH JOHANSSON (C) replik:
          </note>
          <note>
            Fru talman! Det övergripande målet är vi sannolikt överens om.
            Vi ska ha en jämlik vård. Jag tror också att vi är överens om
            att det finns saker att göra för att vi ska nå dit.
          </note>
          <note>
            Det är alliansregeringens absoluta ambition att fortsätta jag
            betonar fortsätta det arbete som vi har inlett för att det också
            ska bli resultat. Att ha folk i ett innanförskap, att man känner
            sig delaktig och betydelsefull och att man har möjlighet till
            utbildning är steg ett. Steg två är att ge redskap och underlag
            så att vi kan nå dit i vardagen.
          </note>
          <note type="speaker">
            Anf. 25 MIA SYDOW MÖLLEBY (V):
          </note>
          <note>
            Fru talman! Sverige har gjort sig känt för att ha ett väl fungerande
            hälso- och sjukvårdssystem, även om det förstås finns saker att
            utveckla vidare, som vi just hörde. Det är ett effektivt system,
            det håller en mycket hög medicinsk standard och det ställer inte
            folk utanför. Det har varit gemensamt finansierat och organiserat
            och har prioriterat dem som har störst behov.
          </note>
          <note>
            De senaste åren har vi sett att utvecklingen har gått åt ett
            annat håll.
          </note>
          <note>
            I går var det partiledardebatt här i kammaren. I ett replikskifte
            med Mona Sahlin sade Maud Olofsson att regeringens reformer inom
            vård- och omsorgsområdet är bra, bland annat därför att de öppnar
            upp för kvinnors företagande. Näringsministern ser tydligen vården
            som en bransch och som en marknad vilken som helst. Vi i Vänsterpartiet
            delar inte den synen. För oss handlar den gemensamma välfärden
            inte om näringspolitik. För oss handlar den gemensamma välfärden
            om jämlikhet och solidaritet, om att vi tar ett gemensamt ansvar
            för de mest behövande, för barnen, för de gamla och för de sjuka.
          </note>
          <note>
            Vår uppfattning är att skattemedlen ska användas till det de
            är avsedda för, inte till ekonomiska vinster i enskilda bolag.
            Vi vill ha ut andra vinster av vården och omsorgen, vinster i
            form av ökad hälsa, vinster i form av minskat lidande och vinster
            i form av trygghet för alla medborgare. Vi vet alla att vi förr
            eller senare kommer att bli beroende av en väl fungerande vård
            och omsorg.
          </note>
          <note>
            När vården och omsorgen privatiseras uppstår många problem, och
            jag kommer att här belysa några av dem.
          </note>
          <note>
            När vinsten blir drivkraften kommer patienternas behov i andra
            hand. Beroende på hur ersättningssystemen utformas kommer vården
            att förändras. Om ersättningssystemen i vården bygger på antalet
            besök kommer snabba, enkla besök att prioriteras före besök som
            tar längre tid. Bland annat äldre multisjuka, personer som behöver
            tolkhjälp och personer med funktionsnedsättning riskerar att prioriteras
            bort när det är lönsammare att behandla nästan friska patienter
            framför dem som har de stora behoven. I Stockholm har det blivit
            väldigt tydligt att snabba läkarbesök prioriteras före vård av
            svårt sjuka personer.
          </note>
          <note>
            Svensk sjukvård har varit uppbyggd på att de med störst behov
            ska prioriteras högst. Riksdagen har lagt fast en prioriteringsordning
            där detta är väldigt tydligt.
          </note>
          <note>
            Den fria etableringsrätt inom primärvården som genomfördes under
            förra mandatperioden verkar i rakt motsatt riktning. Företagen
            har frihet att etablera sig där de anser att de har störst möjlighet
            att tjäna pengar, inte där de största behoven finns.
          </note>
          <note>
            Regeringen vill gå vidare och införa fri etableringsrätt för
            alla specialistläkare och sjukgymnaster, det vill säga den läkare
            eller sjukgymnast som vill kan starta ett företag där man vill,
            och landstingens uppgift blir att betala. Förutom att behoven
            kommer i andra hand är det dessutom oekonomiskt och irrationellt.
          </note>
          <note>
            I internationella jämförelser är svensk sjukvård mycket effektiv,
            det vill säga billig i förhållande till de goda resultaten. Det
            beror bland annat på det sammanhållna systemet och att de pengar
            som avsatts för vård och omsorg av tradition har använts till
            just det och inte till aktievinster.
          </note>
          <note>
            Alla bolag måste gå med vinst, och det gäller förstås även de
            offentligt finansierade bolagen. När en allt större del av vården
            utförs av privata bolag blir det alltså mindre pengar kvar totalt
            till vården, samtidigt som det snarare skulle krävas mer resurser
            när fler blir gamla och möjligheterna att behandla svåra sjukdomar
            ökar.
          </note>
          <note>
            Parallellt med detta lyfts allt oftare fram frågan om vad den
            offentliga vården egentligen ska utföra och vilka delar av vården
            som ska läggas över på så kallad egenvård och bekostas av patienten
            själv.
          </note>
          <note>
            Det här kommer att leda till att vården urholkas och att de som
            har råd skaffar sig egna försäkringar. Det känns inte alltför
            långsökt att tänka sig att de som betalar mycket i skatt kommer
            att ifrågasätta det när det offentliga sedan inte kan ge den vård
            som förväntas. Poängen med det svenska systemet har varit att
            alla bidrar med skatt efter bärkraft och att vården är tillgänglig
            för alla utifrån behoven. Nu riskerar det att raseras i rask takt.
          </note>
          <note>
            En annan viktig grund för den svenska välfärden har varit att
            den är öppen, att den kan granskas och att de anställda har meddelarskydd
            och möjlighet att slå larm om det inte fungerar som det ska. På
            det sättet har den offentliga vården ett inbyggt kontrollsystem
            som gör att missförhållanden upptäcks och att kvaliteten kan öka.
          </note>
          <note>
            När offentlig verksamhet går över i privat ägo förbyts det ansvar
            som finns gentemot invånarna och patienterna till ett ansvar att
            vara lojal mot företaget. Meddelarfrihet existerar inte.
          </note>
          <note>
            Jag har belyst några av de problem som vi ser med att förvandla
            den gemensamma sektorn till en bransch och att lämna över så grundläggande
            behov som vård och omsorg till marknadskrafterna att hantera.
          </note>
          <note>
            Regeringen verkar inte se några problem alls utan fortsätter
            i allt snabbare takt med att kommersialisera våra mest grundläggande
            mänskliga behov och rättigheter.
          </note>
          <note>
            Vänsterpartiet vill ha en solidarisk och jämlik hälso- och sjukvård
            som utgår från människors behov. Vi vill därför se en lagstiftning
            som skyddar vården från vinstintressen!
          </note>
          <note>
            I detta anförande instämde Sara Karlsson (S).
          </note>
          <note type="speaker">
            Anf. 26 KENNETH JOHANSSON (C) replik:
          </note>
          <note>
            Fru talman! I mitt anförande framhöll jag att det är viktigt
            med en solidariskt finansierad vård och omsorg och att det inte
            är plånboken som ska avgöra utan de enskildas behov. Men för att
            få ut en effektiv vård till patienterna är det viktigt att vi
            låter flera vara med och producera den vården.
          </note>
          <note>
            Mia Sydow Mölleby säger att Maud Olofsson har sagt någonting
            galet, nämligen att man ska öppna upp för kvinnors företagande.
            Min fråga är: Varför är det galet? Varför är det galet att vi
            har en politik som ger idéburna, kooperativa, sociala och privata
            företag möjligheter om de har kvalitet och pris som fungerar att
            få vara med på en marknad? Varför ska inte kvinnor ha rätt att
            starta eget, välja vårdgivare eller driva verksamhet som går med
            vinst?
          </note>
          <note type="speaker">
            Anf. 27 MIA SYDOW MÖLLEBY (V) replik:
          </note>
          <note>
            Fru talman! Kenneth Johansson började med att prata om att man
            ska ha en effektiv vård, och det är just det som det svenska systemet
            har givit. Vi har haft en extremt effektiv vård i Sverige som
            har varit gemensamt organiserad och utförd.
          </note>
          <note>
            Det finns många länder som har helt andra system. USA brukar
            lyftas fram, men det behöver man ju inte tjata om jämt. Belgien
            har ett system med många olika privata utförare, också många stiftelser.
            Där har man en helt annan effektivitet i sin verksamhet.
          </note>
          <note>
            En poäng med att ha ett sammanhållet system är att det finns
            en vinst med att kunna flytta inom ett system. Det är något som
            de privata branscherna brukar använda sig av. Man köper upp och
            gör sig större och större, därför att man också kan göra effektivitetsvinster,
            rationalisera i administration och så. Det gäller förstås även
            den gemensamma vården.
          </note>
          <note>
            Kvinnors företagande har jag ingenting emot, men jag förstår
            inte varför vi ska sälja ut den gemensamma välfärden.
          </note>
          <note type="speaker">
            Anf. 28 KENNETH JOHANSSON (C) replik:
          </note>
          <note>
            Fru talman! Vi kan ha olika uppfattningar om ifall vi har en
            extremt effektiv vård i Sverige. Jag påstår att vi har mycket
            kvar att göra för att effektivisera och ge bra underlag, så att
            landsting och regioner kan driva vården ännu mer effektivt. Ett
            sådant underlag är att ge möjligheter att utforma den efter de
            lokala behov som finns. Då ska man inte ha så mycket nej-, stopp-,
            fy- och usch-lagar, utan då ska man skapa möjligheter.
          </note>
          <note>
            Jag har inte fått svar på frågan varför inte kvinnor ska få starta
            eget, kunna välja arbetsgivare och driva verksamhet med vinst.
          </note>
          <note type="speaker">
            Anf. 29 MIA SYDOW MÖLLEBY (V) replik:
          </note>
          <note>
            Fru talman! Jo, kvinnor får driva företag, men vi ska inte sälja
            ut den gemensamma välfärden.
          </note>
          <note>
            Vi kan forma vården utifrån lokala behov. Det kan man göra inom
            landstingen. Det har regeringen däremot satt stopp för. I de landsting
            där människor valde en annan majoritet än Alliansen var man ändå
            tvungen att gå in och införa fri etablering därför att man faktiskt
            körde över landstingen, som annars normalt sett är de som organiserar
            sjukvården.
          </note>
          <note>
            Hur bra förhållanden har de anställda inom Hotell och Restaurang?
          </note>
          <note type="speaker">
            Anf. 30 FINN BENGTSSON (M) replik:
          </note>
          <note>
            Fru talman! Mia Sydow Möllebys inlägg här visar väl att för den
            sanna socialisten är möjligen sjukvården en av de sista bastionerna
            som man sitter kvar på.
          </note>
          <note>
            Vi vill ha ut andra vinster av vården, säger Mia Sydow Mölleby,
            och det sätter lite grann en prägel på vad anförandet egentligen
            innehåller. Om vi tar yrkesgrupper som sjukgymnaster, arbetsterapeuter,
            psykologer, kuratorer, sjuksköterskor, laboratoriepersonal, ambulanspersonal
            och läkare kommer vi upp i flera hundra tusen människor i Sverige
            i dag. Tror verkligen Mia Sydow Mölleby att det inte finns någon
            av dessa som vill bedriva vården efter eget huvud? Vill alla vara
            anställda i ett landstingsväsen som jag i mitt inlägg berättade
            stammar från 1862?
          </note>
          <note>
            Jag är övertygad om att det är ett fullständigt omodernt och
            också ineffektivt sätt att se på det hela. Bara av de ett par
            tusen som har privat läkare och sjukgymnaster i privat regi görs
            miljoner patientbesök, och det är möjligen de som visar effektiviteten,
            inte landstingen.
          </note>
          <note type="speaker">
            Anf. 31 MIA SYDOW MÖLLEBY (V) replik:
          </note>
          <note>
            Fru talman! Den svenska vården är generellt uppbyggd på den verksamhet
            som sker inom landstingen. En absolut majoritet av alla behandlingar
            utförs där. Det är den som är grunden för hela verksamheten. Sedan
            finns det mindre verksamheter som är upphandlade på entreprenad,
            och det kan göras på olika sätt.
          </note>
          <note>
            När vi för över mer och mer av vården till att drivas i aktiebolag,
            där vi får in stora riskkapitalbolag, för vi över medel från den
            gemensamma vården till de privata bolagens vinstutdelning. Vi
            vill använda de pengarna i vården.
          </note>
          <note type="speaker">
            Anf. 32 FINN BENGTSSON (M) replik:
          </note>
          <note>
            Fru talman! I stället för att diskutera vad som är mer eller
            mindre effektiv vård kan vi titta lite grann på vad Mia Sydow
            Mölleby egentligen har för exempel i sin filosofi. Vilket land
            i världen har en totalt offentligdriven vård? Jag kan inte påminna
            mig något demokratiskt land som har det. Det är bara totalitära
            samhällen som bedriver vården i totalt offentlig regi. Sådana
            länder har jag besökt, och där är inte vården effektiv.
          </note>
          <note type="speaker">
            Anf. 33 MIA SYDOW MÖLLEBY (V) replik:
          </note>
          <note>
            Fru talman! Att skydda vården från vinstintressen behöver inte
            betyda att alla verksamheter ska in i landstingen. Det finns möjligheter
            att till exempel ha stiftelser, men så ser det inte ut i dag.
            Om man lägger ut något på entreprenad är det den som kommer med
            det bästa anbudet som får bedriva verksamheten. Det är ganska
            vanligt att personalkooperativ har vinnande anbud en gång. Nästa
            gång är det Carema eller något annat stort bolag som har det vinnande
            anbudet, och sedan går pengarna ut i vinster i form av aktieutdelning.
            Det är inte smart.
          </note>
          <note type="speaker">
            Anf. 34 BARBRO WESTERHOLM (FP) replik:
          </note>
          <note>
            Fru talman! För Folkpartiet är det självklart att hälso- och
            sjukvården ska vara solidariskt finansierad och att den ska vara
            så bra att privata försäkringar inte behövs.
          </note>
          <note>
            Har Mia Sydow Mölleby tagit reda på varför man vill etablera
            sig privat? Min bild är att det är för att få mer tid för patienterna
            än vad man får i det offentliga systemet. Det är en väldig morot
            för dem som arbetar i vården att de, när de går hem efter arbetsdagen,
            ska kunna känna att de verkligen har mött patienterna, haft tid
            och möjlighet att ge dem den vård och omsorg som de behöver, medan
            det är klagomål från den offentliga vården om att det här får
            man inte tid till.
          </note>
          <note type="speaker">
            Anf. 35 MIA SYDOW MÖLLEBY (V) replik:
          </note>
          <note>
            Fru talman! De problem som finns inom den offentliga sektorn
            ska givetvis hanteras; dem ska man givetvis göra någonting åt.
          </note>
          <note>
            Inom många offentliga verksamheter jobbar man väldigt aktivt
            med verksamhetsutveckling och lärandeorganisationer. Man lär av
            varandra och sprider goda exempel. Det är ett annat problem när
            man styckar upp det i privatisering, att den privata verksamhet
            som har ett effektivt eller smart sätt att jobba på inte vill
            sprida det till någon annan. Det är ju en affärshemlighet. Det
            hindrar snarare utvecklingen av goda och bra exempel.
          </note>
          <note>
            Man kan faktiskt förändra saker i offentlig verksamhet utan att
            bara slänga ut den och föra över pengarna till de privata bolagen.
          </note>
          <note type="speaker">
            Anf. 36 BARBRO WESTERHOLM (FP) replik:
          </note>
          <note>
            Fru talman! För mig som kommer från vården är påståendet att
            det här skulle vara hemligheter som man inte vill dela med varandra
            inom en yrkeskår ett enda stort frågetecken.
          </note>
          <note>
            Jag vill ställa en fråga till. Vi har nu ett ökande antal stafettläkare
            i vården, och det är samma problematik där, att man är otillfredsställd
            i den offentliga vården. Vad har Mia Sydow Mölleby för recept
            mot detta?
          </note>
          <note type="speaker">
            Anf. 37 MIA SYDOW MÖLLEBY (V) replik:
          </note>
          <note>
            Fru talman! Det kommer i alla fall inte att bli bättre möjligheter
            att utveckla den offentliga vården om vi samtidigt dränerar den
            på pengar. Vi måste ta krafttag för att utveckla den verksamhet
            vi har i stället för att göra oss av med den.
          </note>
          <note type="speaker">
            Anf. 38 LOTTA OLSSON (M) replik:
          </note>
          <note>
            Fru talman! En solidariskt finansierad vård och en vård av bra
            kvalitet är det som är absolut viktigast och att patientens behov
            ska komma i första hand. Mia Sydow Mölleby har ett anslag och
            en tro att all icke offentligt driven sjukvård skulle ha något
            annat syfte, att vinstintresset skulle vara det viktigaste och
            att man inte skulle göra riktiga prioriteringar.
          </note>
          <note>
            Jag skulle vilja ta ett exempel från ett S- och V-styrt län där
            man utför behandling av alzheimerpatienter med de nya och moderna
            medicinerna men som ligger sämst till i landet. Vi har också ett
            hälsotillstånd bland kvinnor i vår norra landsdel som är det sämsta
            i landet. Då skulle jag vilja fråga Mia Sydow Mölleby: Hur är
            det möjligt att ett landsting som sedan nästan hundra år har haft
            styret i en region inte lyckas bättre? Är inte det ett bevis på
            att systemet inte fungerar?
          </note>
          <note>
            Vi behöver ytterligare utövare, och vi behöver förnyelse och
            ny kraft.
          </note>
          <note type="speaker">
            Anf. 39 MIA SYDOW MÖLLEBY (V) replik:
          </note>
          <note>
            Fru talman! De som arbetar i privata verksamheter har givetvis,
            som alla andra som arbetar i vården, ett intresse, oavsett om
            de jobbar inom privat eller offentlig vård, av att göra ett så
            bra jobb som möjligt för patienterna. Men om det är ett aktiebolag
            och om det är ett vinstdrivet bolag är syftet att göra vinst,
            och man använder en bra vård som affärsidé. Och man måste gå med
            vinst. Det funkar liksom inte annars om det är ett aktiebolag.
            Det är också en vinst som ska betalas ut.
          </note>
          <note>
            En offentlig verksamhet kan gå plus minus noll. Huvudsyftet är
            att bedriva verksamheten för medborgarnas och invånarnas bästa.
          </note>
          <note type="speaker">
            Anf. 40 LOTTA OLSSON (M) replik:
          </note>
          <note>
            Fru talman! Jag tycker att Mia Sydow Mölleby ger ett konstigt
            intryck med sin syn på medarbetarna i vården. De flesta som jobbar
            inom sjukvården har legitimation och en rätt så lång utbildning
            och jobbar naturligtvis utifrån sin yrkesprofession. Hur detta
            skulle kunna förändras av att man byter arbetsgivare, att man
            helt plötsligt skulle få ett girigt sätt att se på sina patienter,
            förstår inte jag. Jag tycker att det är ett tråkigt sätt att se
            på alla de människor som jobbar i sjukvården och som behöver olika
            arbetsgivare.
          </note>
          <note type="speaker">
            Anf. 41 MIA SYDOW MÖLLEBY (V) replik:
          </note>
          <note>
            Fru talman! Jag sade att alla som arbetar inom vården har samma
            höga ambition. Problemet är att det ofta är personalen som får
            ta stryk när man för över verksamheten i privat ägo eftersom personalen
            kostar, och där kan man ta hem vinsten. Det finns flera exempel
            på utförsåld verksamhet där personalen får gå ned i arbetstid,
            får färre semesterdagar, saknar kollektivavtal och möjlighet att
            ta ledigt för anhörigvård och så vidare. Personalen får ta stryk.
            Men de försöker slå knut på sig själva, för det är klart som sjutton
            att de vill ge en bra vård.
          </note>
          <note type="speaker">
            Anf. 42 ISMAIL KAMIL (FP) replik:
          </note>
          <note>
            Fru talman! Jag vet inte vilken verklighet Mia lever i. Att jämföra
            sjukvården med övriga branscher är helt fel. Jag har själv varit
            landstingsråd och ordförande i hälso- och sjukvårdsstyrelsen.
            Det är fortfarande landstinget som har den totala kontrollen när
            det gäller de kvalitativa kraven och priset.
          </note>
          <note>
            Tycker du, Mia, att det är fel att patienterna får välja?
          </note>
          <note type="speaker">
            Anf. 43 MIA SYDOW MÖLLEBY (V) replik:
          </note>
          <note>
            Fru talman! Nej, det är inte fel att patienterna får välja. Det
            är däremot fel att bolagen kan få välja bort patienter. Det är
            självklart att man som patient ska kunna välja vilken vårdcentral
            man vill inom ett landsting eller i hela landet. Man kanske inte
            vill gå till sin närmaste vårdcentral eftersom grannen jobbar
            där. I stället vill man gå till en annan vårdcentral. Det har
            inget att göra med att vårdcentralernas ägare ska kunna öppna
            vårdcentraler hur som helst på andra ställen beroende på var det
            passar dem.
          </note>
          <note>
            Jag sade just att det är helt fel att jämföra vården med andra
            branscher. Man kan inte göra det, och därför kan man inte heller
            behandla vård och mänskliga grundläggande behov som en vara vilken
            som helst. Man kan inte gå in och testa olika behandlingar och
            sedan byta som man kan om man köper ett par jeans. Man är helt
            beroende av vården som patient. Man ska kunna vara säker och trygg
            med att den vård som ges är den bästa och att ingen behandling
            väljs bort för att den är för dyr eller så. De riskerna känner
            man som patient.
          </note>
          <note type="speaker">
            Anf. 44 ISMAIL KAMIL (FP) replik:
          </note>
          <note>
            Fru talman! Det finns ingenstans i Sverige där man inte har ställt
            krav på de vårdföretag som du tar upp, Mia. Tvärtom bestämmer
            man i förväg vad det är för villkor som gäller. Det är inte att
            det till varje pris ska vara landstingen som ska äga dessa frågor,
            utan det är upp till patienterna att välja utifrån vilken vård
            de får privat eller offentligt. Det är patientens val. Med ditt
            sätt att resonera väljer inte patienterna.
          </note>
          <note type="speaker">
            Anf. 45 MIA SYDOW MÖLLEBY (V) replik:
          </note>
          <note>
            Fru talman! Visst ställer landstingen krav. I de fall de upphandlar
            ställer de upphandlingskrav, och de som lägger bäst anbud får
            uppdraget. Men då har anbudsgivarna räknat med att de ska kunna
            skära en del i personalkostnader och annat så att de kan plocka
            ut vinst till bolaget.
          </note>
          <note>
            Jag menar att man ska se över och ha en effektiv organisation,
            men de pengar som blir över ska användas till vård och inte delas
            ut som bolagsvinst.
          </note>
          <note type="speaker">
            Anf. 46 ROLAND UTBULT (KD):
          </note>
          <note>
            Fru talman! Jag delar Mia Sydow Möllebys känsla att det är lite
            speciellt att gå upp första gången i talarstolen i Sveriges riksdag.
            I år är det också ett speciellt år; 2010 är europeiska året för
            bekämpning av fattigdom och social utestängning. Året uppmärksammas
            i samtliga medlemsstater. Regeringen har gett i uppdrag till Europeiska
            socialfonden att genomföra temaåret. Det genomförs en hel del
            aktiviteter under året där bland andra våra kristdemokratiska
            ministrar Göran Hägglund och Maria Larsson medverkar.
          </note>
          <note>
            Det är min fasta övertygelse att ett lands välfärd i hög grad
            bedöms utifrån hur man tar hand om sina fattiga medborgare. Efter
            tio års arbete i Göteborg i en organisation som arbetar med hemlöshet
            har jag lärt känna problematiken bland de personer som hamnar
            i denna svåra situation.
          </note>
          <note>
            Jag har också lärt känna många av dessa människor, och det har
            satt djupa spår i mitt sätt att tänka. Jag såg mycket sorg över
            brutna löften, förlorade kontakter med anhöriga och förlorad möjlighet
            att känna glädje. Jag lärde mig att möta dessa utsatta människor
            i ögonhöjd. Vokabulären ändrades från uttryck som den lilla människan
            och svaga individer till personer i utsatta situationer. Ibland
            är ord viktiga. Dessa människor ska inte vara människor i samhällets
            utkant, utan de ska vara en del av vårt gemensamma välfärdsbygge.
          </note>
          <note>
            En vanlig definition av en hemlös är en person som sover ute
            eller är hänvisad till akutboende eller härbärge. Socialstyrelsens
            definition är bredare och inkluderar personer som har någonstans
            där de vistas men som på olika sätt har en osäker boendesituation.
            Det kan vara en inskriven på kriminalvårdsanstalt, behandlingsenhet
            eller stödboende inom socialtjänsten eller liknande. Socialstyrelsen
            räknar även den som ofrivilligt bor hos släktingar och vänner
            eller har tillfälligt andrahandskontrakt och som på grund av sin
            situation har varit i kontakt med socialtjänsten.
          </note>
          <note>
            År 2005 räknades de hemlösa senast. Drygt 17 000 räknades då
            som hemlösa i Sverige enligt Socialstyrelsens definition. Om man
            använder den snävare definitionen en person som sover ute eller
            är hänvisad till akutboende eller härbärge handlade det 2005 om
            ca 3 600 personer. Kostnaden för varje hemlös har beräknats till
            500 000 kronor per år.
          </note>
          <note>
            Det blir lätt många siffror, men bakom varje siffra döljer sig
            en djup personlig tragedi. Det är svårt för oss att sätta oss
            in i det helvete som dessa människor genomlider. Det gäller inte
            bara den hemlöse utan också barn och andra anhöriga. Det förebyggande
            arbetet bland barn och ungdomar är därför livsviktigt.
          </note>
          <note>
            Vi vet att psykiatrireformen 1995 då mentalsjukhusen stängdes
            innebar att många människor med psykiska problem inte klarade
            av ett eget boende utan antingen gick under eller hamnade på gatan.
            Ingen av oss vill ha tillbaka mentalsjukhusen, men effekten blev
            oönskad. I dag utgör personer med psykiska problem ungefär 40
            procent av de hemlösa. Missbrukarna utgör ungefär 60 procent.
            Det finns givetvis också de med dubbeldiagnos.
          </note>
          <note>
            Fru talman! Vi kristdemokrater menar att det inte är värdigt
            ett välfärdsland att det finns personer som är hemlösa. Det är
            en svår problematik, men vi måste sätta in åtgärder som löser
            dessa människors problem. Det är min uppfattning att bostaden
            är grunden för att komma tillbaka in i ett värdigt socialt liv,
            och jag vet att alliansregeringen gör vad den kan för att lösa
            problemet med hemlöshet. Under minister Maria Larssons ledning
            togs initiativ 2006 till en samlad strategi för att motverka hemlöshet
            och utestängning från bostadsmarknaden.
          </note>
          <note>
            Huvudaktiviteten inom strategins samtliga mål har varit att ge
            stöd till lokalt utvecklingsarbete och att presentera ett antal
            kunskapsunderlag för arbetet mot hemlöshet. Det handlar om samverkan
            mellan brukare, socialtjänst, fastighetsbolag och fastighetsägare.
          </note>
          <note>
            Tidigare har vi i Sverige under decennier jobbat med boendetrappan
            där den hemlöse ska göra ett slags karriär för att nå upp till
            toppen där det till slut finns en egen bostad. Det är en situation
            där det finns låga förväntningar men höga krav, vilket har visat
            sig vara en dålig kombination. Kommuner med trappstegsmodellen
            har ofta många hemlösa.
          </note>
          <note>
            Låt oss i stället se på de goda exemplen. Den metod som Socialhögskolan
            i Lund förespråkar kallas Bostad först och bygger på principen
            att om man får en bostad först möjliggör det andra åtgärder. Metoden
            går ut på att en egen bostad är en grundtrygghet som den hemlöse
            behöver för att kunna ta itu med sina problem. Först får man en
            egen bostad och därefter massiva hjälpinsatser. Det har gett goda
            resultat på andra håll.
          </note>
          <note>
            Massiva hjälpinsatser och intensiv rehabilitering ska ges i samband
            med att man får en bostad. Det ska finnas ett skyddsnät av socialsekreterare,
            fältarbetare och ideella krafter.
          </note>
          <note>
            År 2010 är alltså europeiska året för bekämpning av fattigdom
            och social utestängning, eller fattigdomsåret. Vi ska framöver
            inte bara bekämpa hemlösheten, utan vi ska göra allt för att utrota
            den. Som kristdemokrat brinner jag för detta. Jag säger inte att
            det blir enkelt, men det måste göras för alla dessa människor
            i utsatta situationer.
          </note>
          <note type="speaker">
            Anf. 47 MONICA GREEN (S) replik:
          </note>
          <note>
            Fru talman! Det låter så tjusigt. Det är väldigt tjusiga ord
            som vi får höra från Kristdemokraternas representant. Det var
            likadant i går; man säger en sak men gör en annan. Vad har det
            blivit av de fyra åren med borgerligt styre? Jo, 70 000 fler lever
            i utanförskap och bostadsbyggandet har tagit stopp. Människor
            som tidigare levt på en försäkring har nu inte någon försäkring
            alls. Ni sänker a-kassan till 65 procent. Ni inför en stupstock
            i sjukförsäkringen, en stupstock som innebär att den som är sjuk
            plötsligt ska bli frisk.
          </note>
          <note>
            Här står Kristdemokraterna och säger att man ska göra det så
            bra för de stackarna. Man ska ordna med allmosor och se till att
            de får det lite bättre. Det säger ni trots att ni har ökat klyftorna
            så dramatiskt de här fyra åren. Det rimmar illa.
          </note>
          <note type="speaker">
            Anf. 48 ROLAND UTBULT (KD) replik:
          </note>
          <note>
            Fru talman! Det är tråkigt att Monica Green inte hör att det
            finns ett hjärta bakom. Du säger att det är vackra ord, men det
            här är inte fejkat. Jag brinner för de här frågorna. Det är trist
            att du inte hör tonen och engagemanget och att jag vill vara med
            och förändra. Du kommer med den vanliga retoriken att jag deltar
            i något som sätter ännu fler människor i en dålig situation.
          </note>
          <note>
            Under de första åren på 2000-talet då sossarna regerade ökade
            hemlösheten med 3040 procent, så jag tror inte att Monica Green
            har så mycket att skryta med. Du får gärna utmana oss när det
            gäller de sociala frågorna. Det har vi inget emot. Det kanske
            är fler som vill bli utmanade på det området.
          </note>
          <note type="speaker">
            Anf. 49 MONICA GREEN (S) replik:
          </note>
          <note>
            Fru talman! Det gör jag gärna. Jag är nämligen socialdemokrat.
            Vi jobbar för att alla ska med in i framtiden. Vi jobbar mot klyftorna.
            Vi tycker inte att det är bra med ökade klyftor. Enligt er retorik
            måste det vara större skillnad mellan dem som har ett arbete och
            dem som inte har ett arbete. Ni kallar det för ett incitament.
            I själva verket handlar det om att ni kastar ut människor från
            sina hem och att människor får säga upp sina bostadsrätter för
            att de ska få sjukersättning eller socialbidrag. Jag tycker att
            det är skamligt att den borgerliga regeringen sätter människor
            på gatan.
          </note>
          <note type="speaker">
            Anf. 50 ROLAND UTBULT (KD) replik:
          </note>
          <note>
            Fru talman! Jag tycker att det är tråkigt att vi inte kan enas.
            Det här är en fråga som egentligen borde gå över blockgränserna.
            Hemlöshet är ju inte en partifråga. Det är ett generellt problem
            som finns i samhället.
          </note>
          <note>
            Som jag sade ökade hemlösheten under socialdemokratisk regim.
            Nu vill vi försöka förändra det. Det har tillsatts grupper för
            att skapa förändring och strategier. Jag är gärna med och debatterar
            detta fortsättningsvis eftersom jag tycker att det är en viktig
            fråga.
          </note>
          <note type="speaker">
            Anf. 51 BARBRO WESTERHOLM (FP):
          </note>
          <note>
            Fru talman! Mitt sexminutersinlägg kommer att handla om äldre
            som resurs och om att vi måste se och uppskatta äldre som resurs
            hela livsresan, inte bara när man är vid god hälsa.
          </note>
          <note>
            År 1913 fick vi vårt första pensionssystem. Då levde kvinnor
            till 58 års ålder och män till 56 års ålder. I dag lever kvinnor
            i genomsnitt till 83 och män till 79 års ålder. Då var pensionsåldern
            67 år, i dag är pensionsåldern 67 år. Det har hänt något under
            1900-talet. Det är ganska fantastiskt att vi har lyckats höja
            medellivslängden med ett kvarts sekel tack vare olika insatser
            för att skapa bättre levnadsbetingelser för människor. Det handlar
            om boende, arbetsliv och hälso- och sjukvård. De år vi har vunnit
            är i huvudsak friska år. Det är de sista levnadsåren som vi drabbas
            av ohälsa.
          </note>
          <note>
            Hur har vi då använt den resurs som alla dessa friska äldre utgör?
            De ökar i antal och kommer att öka kraftfullt framöver. Den demografiska
            förändringen är en diskussion som är lite av en eländesdiskussion.
            Jag ser mer positivt på det, om vi gör rätt saker och om vi ser
            äldre som resurs.
          </note>
          <note>
            När jag kom till Sveriges pensionärsförbund som ordförande 1999
            fick jag en rad telefonsamtal från nypensionerade äldre som sade
            att det inte var roligt att vara i en livslång semester. Då insåg
            jag att äldre inte är ett kollektiv. Alla äldre längtar inte efter
            pension och uppskattar inte att gå i pension vid 67 års ålder.
            Människor är olika. Vi gjorde en liten undersökning som har följts
            av flera. Den visade att upp till en tredjedel av de nypensionerade
            hade velat vara kvar på arbetsmarknaden.
          </note>
          <note>
            Vad gör de i stället? Många gör ett ideellt arbete. När vi tittar
            i den sparsamma statistik som finns över vad äldre gör med sin
            tid finner vi att man är oerhört aktiv. Vår äldreomsorg skulle
            gå överstyr om inte alla dessa anhöriga, människor i väntjänst
            och så vidare gjorde en insats. Upp till 70 procent av äldreomsorgen
            sköts på ideell väg. Det borde synas i nationalräkenskaperna.
            Jag tror att det vore klokt om man införde dem i nationalräkenskaperna
            så att man ändrar bilden av äldre och ser äldre människor som
            en resurs, inte som en belastning.
          </note>
          <note>
            Vad gör man med att många vill vara kvar i arbetslivet? I utredningen
            Senior 2005 fanns det ett förslag om att införa ett jobbskatteavdrag
            för pensionärer som stannade kvar i arbetslivet. Det skulle vara
            en signal till arbetsgivarna att vi vill ha kvar äldre på arbetsmarknaden
            och en signal till äldre att vi uppskattar deras livserfarenhet
            och kunskap och vill ha kvar dem på arbetsmarknaden.
          </note>
          <note>
            Det avdraget infördes 2006 av alliansregeringen, men genom att
            det kom att vara kopplat till ett jobbskatteavdrag för yngre blev
            det en debatt som vi i Alliansen faktiskt inte kunde hantera.
            Att det var något positivt vi ville göra efter modell från Nederländerna
            drunknade i kritiken.
          </note>
          <note>
            Vad vill vi göra mer för att öppna arbetsmarknaden för äldre?
            Vi vill att man ska ha rätt att stanna kvar i arbetslivet till
            69 år. Här finns ett motstånd från arbetsgivarna som i stor utsträckning
            inte ser vilken resurs äldre är på arbetsmarknaden. En facklig
            företrädare sade att det var ett brott mot de mänskliga rättigheterna
            att ge äldre människor som vill och kan arbeta vidare rätten att
            stanna kvar i arbetslivet till 69 år. Jag tar mig för pannan!
            Människors fria vilja måste ändå vara det som gäller.
          </note>
          <note>
            Vi har tagit upp sådant som kartläggning av lagstiftning som
            inte går i takt med att vi har rätt att vara kvar till 67 år.
            Det finns lagar som stannar vid 65.
          </note>
          <note>
            Jag vill avsluta mitt anförande med att läsa ur Ludvig Rasmussons
            bok Äldreupproret :
          </note>
          <note>
            Vi återvinner gamla tidningar. Vi återvinner mer och mer råmaterial,
            men inte kompetens. Vi försöker minska våra sopberg utom de sopberg
            där äldre kastas bort. Det är vackra ombonade sopberg, men icke
            desto mindre sopberg. Det är hög tid att börja tänka på återvinningen.
          </note>
          <note>
            I detta anförande instämde Ulf Nilsson (FP) och Lotta Olsson
            (M).
          </note>
          <note type="speaker">
            Anf. 52 JESSICA ROSENCRANTZ (M):
          </note>
          <note>
            Fru talman! Jag ska ta tillfället i akt att i denna allmänpolitiska
            debatt hålla mitt första anförande i kammaren. I detta anförande
            ska jag gå från det allmänna till det mer specifika.
          </note>
          <note>
            Det finns i Sverige en allt större grupp människor om vilken
            den politiska debatten sällan handlar. Det rör sig om en mycket
            utsatt och röstsvag grupp, en grupp människor som många gånger
            upplever att samhället vänder dem ryggen. Jag talar om de människor
            som lider av både en psykisk sjukdom och en missbruksproblematik.
            Dessa personer brukar lite slarvigt omtalas som lidande av en
            dubbeldiagnos. Ett sådant uttryck gör dock inte rättvisa åt den
            mycket komplext sammansatta problembild som finns. Detta är en
            grupp som ofta faller mellan stolarna. Därför vill jag att vi
            ägnar några minuter av den här debatten åt att diskutera en grupp
            som i allra högsta grad behöver hjälp från samhället från oss.
          </note>
          <note>
            Regeringen har tillsatt en utredning som gör en helhetsöversyn
            av den svenska missbrukarvården. Jag välkomnar denna utredning
            och hoppas att den kommer fram till många kloka förslag. Många
            granskningar och utredningar av vården har dock gjorts genom åren,
            och för mig är det viktigt att vi inte återigen låter lösningarna
            stanna vid en skrivbordsprodukt med fina ord utan ser till att
            det blir förändring i verkligheten.
          </note>
          <note>
            Var tredje till varannan person som söker hjälp för missbruk
            har också psykiska problem. Många rapporterar om kraftiga brister
            och ett moment 22 i vården. Landstingen, med ansvar för psykiatrin,
            ger beskedet att den som vill få hjälp för sina psykiska problem
            först bör bli kvitt sitt missbruk. Vänder man sig till kommunen
            och missbrukarvården får man dock beskedet att man först bör hantera
            sina psykiska problem. Då är frågan: Var börjar man? Det blir
            onekligen ett moment 22, och de som söker hjälp står hjälplösa.
          </note>
          <note>
            Människor förvägras parallell hjälp för missbruk och psykiska
            problem trots att forskningen betonar vikten av just detta. Detta,
            fru talman, orsakar ett stort mänskligt lidande, både för personerna
            själva och för deras anhöriga. Men det är också ett samhällsproblem
            som berör oss alla. Alternativet till adekvat behandling i tid
            är att dessa personer snarare söker sig till akutvården, vilket
            skapar merkostnader för samhället. Akutvården är dyr och ger inte
            en långsiktigt hållbar lösning på dessa människors problem.
          </note>
          <note>
            En annan risk är den sociala utslagning och den ökade kriminalitet
            som breder ut sig. Det är inte ovanligt att personer med den här
            sammansatta problembilden begår brott. Undersökningar visar att
            6080 procent av patienterna inom rättspsykiatrin har ett pågående
            eller avslutat missbruk. I kriminalvården handlar det om 5060
            procent av internerna. Detta är alltså lika mycket en fråga om
            lag och ordning och trygghet.
          </note>
          <note>
            Hemlöshet är en fråga som diskuteras med viss regelbundenhet,
            ofta när det som nu börjar närma sig vinter och temperaturen sjunker.
            62 procent av alla hemlösa beräknas lida av en psykisk sjukdom,
            40 procent av missbruk. I många fall har människorna båda problemen.
            Vill vi som politiker verkligen ta vårt ansvar för att hjälpa
            de här människorna måste hjälpen ges i tid. Det handlar om att
            ge människor hjälp innan de hamnar på gatan.
          </note>
          <note>
            Vad kan vi då göra? Granskningar visar att ett stort problem
            är själva organiseringen av behandling och vård. Mellan landstingen,
            som ansvarar för psykiatrin, och kommunerna, som ansvarar för
            missbrukarvården, är det ofta vattentäta skott. Det är däri en
            stor del av problemen ligger men också lösningen. Vi måste göra
            hål i de här vattentäta skotten och få ett bättre samarbete till
            stånd.
          </note>
          <note>
            En lösning kan vara att flytta över helhetsansvaret till en instans.
            En annan lösning kan vara att även här införa en form av vårdlots
            som tar ett helhetsansvar för att den som söker hjälp hamnar rätt.
            En tredje lösning kan vara att helt enkelt förbättra och utveckla
            det samarbete som finns så att ingen faller mellan stolarna. Det
            kan också handla om att skapa någon form av inslussningsmekanism
            där man kan få hjälp med båda sina problem.
          </note>
          <note>
            Fru talman! Sammantaget har vi väldigt mycket att vinna på att
            se över och reformera behandlingen av denna mycket utsatta grupp.
            Jag ser fram emot att den pågående utredning som regeringen har
            tillsatt presenterar sina förslag om ett par veckor. Regeringen
            förtjänar också en stor eloge för att man för första gången någonsin
            gör en samlad bedömning av den svenska missbrukarvården. Jag hoppas
            att utredningen kommer med konkreta och bra åtgärder för hur vi
            kan hjälpa den utsatta grupp som dessutom har psykiska problem.
          </note>
          <note>
            Därefter gäller det att leva upp till de skrivna orden och se
            till att förändra vård och behandling i grunden. Samhället har
            vänt dessa människor ryggen alltför länge. Nu måste vi ta ansvar.
          </note>
          <note>
            I detta anförande instämde Lotta Olsson (M) och Roland Utbult
            (KD).
          </note>
          <note>
            Sjukförsäkring
          </note>
          <note type="speaker">
            Anf. 53 ULF NILSSON (FP):
          </note>
          <note>
            Fru talman! Jag tänker ibland på en del människor som förtidspensionerades
            före Alliansens sjukförsäkringsreform 2008.
          </note>
          <note>
            Jag tänker till exempel på Erik, som då var 52 år gammal och
            blev sjukskriven på grund av utbrändhet. Han ville försöka komma
            tillbaka och arbetade därför deltid. Efter tolv månader när ingenting
            hade hänt, ingen rehabilitering hade skett, ringde Försäkringskassan
            och sade: Nu får du bestämma dig. Antingen ska du jobba heltid,
            eller också har du chansen att bli förtidspensionerad. Sedan kanske
            den inte kommer tillbaka. Han vågade inte chansa utan lämnade
            deltidsarbetet och fick leva resten av arbetslivet med 64 procents
            ersättning från Försäkringskassan.
          </note>
          <note>
            En annan är Eva, en kvinna i 30-årsåldern med ryggproblem. Hon
            växlade under tolv år mellan a-kassa och sjukförsäkring. Det var
            samma sak där: ingen rehabilitering, ingen hjälp, erbjuden förtidspension.
            Hon vågade inte säga nej. Hon har ångrat sig, men hon vågade inte
            säga nej av rädsla för att bli helt utan ersättning.
          </note>
          <note>
            Det är viktigt, fru talman, att komma ihåg hur verkligheten såg
            ut före sjukförsäkringsreformen. Vid den här tiden, fram till
            2008, förtidspensionerades i snitt 140 människor om dagen utan
            att ha fått några som helst rehabiliteringsinsatser.
          </note>
          <note>
            I den nya försäkring som vi har nu finns det tidsgränser för
            när arbetsförmågan ska prövas. På så sätt fortsätter inte sjukskrivningen
            utan att sjukvård, myndigheter, arbetsgivare och den enskilde
            får möjlighet att reflektera över hur vägar tillbaka kan se ut.
            Den som fortfarande inte har arbete efter två och ett halvt års
            sjukskrivning erbjuds i dag en arbetsintroduktion hos Arbetsförmedlingen.
            Den är väldigt individuellt anpassad. Har man svårt att ställa
            upp på möten och så vidare kan introduktionen innebära att man
            talar i telefon med en handläggare någon gång i veckan och ändå
            får sin fulla ekonomiska ersättning. Sedan finns möjligheten att
            till sist återgå till sjukskrivning eller förtidspensionering
            om ingen annan möjlighet finns.
          </note>
          <note>
            Denna chans till en arbetsintroduktion att någon frågar: Hur
            ska vi hjälpa dig borde Erik, Eva och alla andra ha fått redan
            för många år sedan.
          </note>
          <note>
            Nu börjar vi också se resultatet av den här aktivare processen.
            Sjuktalen har minskat, halverats, och de flesta av dem som arbetsprövar
            går inte tillbaka till sjukskrivning.
          </note>
          <note>
            Denna reform som Alliansen genomförde var nödvändig för att inte
            ännu fler människor skulle kastas ut från arbetslivet. Storsatsningen
            på rehabilitering, en höjning med 17 miljarder kronor, var också
            nödvändig. Resultaten börjar som sagt synas i statistiken.
          </note>
          <note>
            Men, fru talman, när man gör en så stor reform som att förändra
            sjukförsäkringen som fungerade katastrofalt dåligt är det inte
            säkert att allt blir hundraprocentigt perfekt från början. Därför
            ska man ha en ödmjuk inställning. Vi vet att det har skrivits
            om en del beslut som, i alla fall när man läser om dem i medierna,
            verkar märkliga och okänsliga. Även om sjukförsäkringen har blivit
            en stor framgång och hjälpt många människor kan vi naturligtvis
            inte acceptera att en enda människa blir behandlad på ett inhumant
            sätt. På olika sätt har alla fyra allianspartierna uttalat denna
            åsikt.
          </note>
          <note>
            Folkpartiet driver nu att departementet ska göra en genomgång
            av de olika typerna av omdiskuterade avslagsbeslut och att detta
            ska landa i ett förslag om förtydliganden eller rena ändringar
            i lagtexten om så är nödvändigt. Vi i Folkpartiet tycker också
            att det är dags att starta en diskussion om hur den rent ekonomiska
            ersättningen till personer som går arbetsintroduktionen ska kunna
            göras mer förutsägbar så att människor slipper oroa sig för sin
            ekonomi. Inom allianspartierna diskuterar vi nu hur vi så snart
            som möjligt går vidare med de här frågorna.
          </note>
          <note>
            Sedan hoppas jag på lång sikt att vi över alla partigränser,
            eller så många som möjligt, ska kunna komma fram till breda överenskommelser,
            ungefär som vi borgerliga partier och Socialdemokraterna har gjort
            om pensionssystemet.
          </note>
          <note>
            Men situationen var faktiskt akut 2006. Då var det viktigt och
            bråttom att göra någonting radikalt för att stoppa utsorteringen
            av människor. Det var just en forskarstudie i Lund där jag bor
            som kallade den gamla försäkringen för en utsorteringsförsäkring.
          </note>
          <note>
            Det är, som sagt var, en del inslag i reformen som kanske måste
            rättas till. Men det innebär inte att det hade varit bättre att
            vänta, tvärtom. Att inte göra någonting åt den katastrofala situationen
            2006 hade varit oförlåtligt.
          </note>
          <note>
            I detta anförande instämde Jörgen Andersson och Lotta Olsson
            (båda M) samt Roland Utbult (KD).
          </note>
          <note type="speaker">
            Anf. 54 EVA-LENA JANSSON (S) replik:
          </note>
          <note>
            Fru talman! För oss socialdemokrater är det viktigt att vi har
            en sjukförsäkring som innebär att sjuka får stöd och rehabilitering
            för att kunna komma tillbaka. Men det är lika viktigt för oss
            att sjuka får en rimlig ersättning när de är sjuka.
          </note>
          <note>
            I dag ser vi hur människor förvägras ersättning därför att de
            enligt det nya regelverket anses ha varit sjuka för länge. Människor
            trillar ur försäkringen och blir utförsäkrade och tvingas söka
            socialbidrag. Detta innebär också, med en reflexion till det som
            Ulf Nilsson nämner om pensionssystemet, att det inte avsätts pengar
            till pensionssystemet när man har socialbidrag.
          </note>
          <note>
            Dessa personer drabbas hårt. Ulf Nilsson medger att det finns
            vissa problem, eller rättare sagt säger han att det kanske finns
            vissa problem.
          </note>
          <note>
            Min fråga till Ulf Nilsson är: Hur skyndsamt är hans parti berett
            att faktiskt se över sjukförsäkringen för att få bort de problem
            som vi har sett tydligt med hur människor blir utförsäkrade? Är
            ni beredda att ta bort stupstocken?
          </note>
          <note type="speaker">
            Anf. 55 ULF NILSSON (FP) replik:
          </note>
          <note>
            Fru talman! Det som Eva-Lena Jansson menar med stupstock är alltså
            arbetsintroduktionen där människor under oerhört individuella
            och mjuka former får möjlighet att diskutera och fundera över
            olika vägar tillbaka till arbetslivet. De är försäkrade då enligt
            arbetsmarknadens villkor. De allra flesta människor som kommer
            till detta får alltså samma eller högre ersättning än vad de hade
            under sjukskrivningen. Men det är ändå en av de punkter som vi
            ska titta närmare på, så att inga människor behöver oroa sig mer
            för ekonomin för att de går över till detta.
          </note>
          <note>
            Detta ska då jämföras med det gamla systemet när vi hade 750
            000 förtidspensionerade som Eva-Lena Janssons parti dömde till
            att leva med 64 procents ersättning under sitt aktiva liv och
            därmed också en oerhört mycket lägre pension när de väl kom i
            pensionsåldern.
          </note>
          <note>
            Jag vill påstå att det var betydligt fler människor det ska inte
            vara några människor som blir drabbade som blev drabbade av ekonomiska
            problem på grund av er politik.
          </note>
          <note type="speaker">
            Anf. 56 EVA-LENA JANSSON (S) replik:
          </note>
          <note>
            Fru talman! Ulf Nilsson svarade inte på frågan om han vill ta
            bort stupstocken. Det enda som man kan göra för att få breda överenskommelser
            är att man tar bort ett system som i dag hindrar sjuka människor
            från att få ersättning.
          </note>
          <note>
            Det är inte få fall som vi har träffat på under det senaste halvåret.
            Varje dag redogörs för hur människor tvingas bli uppsagda från
            sina jobb för att över huvud taget klara av inkomsten. Och sjuka
            människor förnekas ersättning. Det är inte rimligt i ett välfärdssamhälle
            som Sverige.
          </note>
          <note type="speaker">
            Anf. 57 ULF NILSSON (FP) replik:
          </note>
          <note>
            Fru talman! Nej, det är verkligen inte rimligt. Det är därför
            som vi vill se över de fall där det kan finnas tveksamheter om
            de beslut som Försäkringskassan fattar, om detta beror på lagar
            och förordningar eller om det beror på rutinerna hos Försäkringskassan.
            Men det finns ingen generell stupstock eftersom det står i lagen
            att allvarligt sjuka människor inte ska arbetsträna och inte gå
            till arbetsintroduktion utan få obegränsad sjukpenning under obegränsad
            tid. Det finns alltså inte någon stupstock. Däremot kan vi diskutera
            hur besluten fattas och om det ska ändras någonting där.
          </note>
          <note type="speaker">
            Anf. 58 SAILA QUICKLUND (M) replik:
          </note>
          <note>
            Fru talman! Jag tackar Ulf Nilsson som så positivt och tydligt
            beskriver de positiva effekterna av sjukförsäkringsreformen. Jag
            kan verkligen intyga att de stämmer.
          </note>
          <note>
            Nya reformer ska alltid följas upp, och här nämner du också den
            parlamentariska socialförsäkringsutredningen.
          </note>
          <note>
            Jag vill också lägga till att regeringen i december 2009 tillsatte
            en annan utredning, det så kallade rehabiliteringsrådet, under
            professor Åke Nygrens ansvar. Man kommer med ett slutbetänkande
            under december 2010. Rådet kommer att ha i uppgift att både följa
            och föreslå förbättringar inom rehabiliteringsområdet.
          </note>
          <note>
            Jag kan också intyga att regeringsföreträdare har besökt 4050
            olika orter i Sverige just i syfte att lyssna in arbetstagare
            på såväl Försäkringskassan som Arbetsförmedlingen. Jag vill verkligen
            understryka att det finns en stor ödmjukhet kring att justera
            delar i reformen som behöver justeras.
          </note>
          <note type="speaker">
            Anf. 59 ULF NILSSON (FP) replik:
          </note>
          <note>
            Fru talman! Jag tackar Saila Quicklund för att hon påpekar detta
            med Rehabiliteringsrådet. Trots att vi nu äntligen har fått en
            rehabilitering som sätts in tidigare och som vi inte hade i det
            gamla systemet med den förra regeringen visar alltså regeringen
            med detta att man vill fortsätta att följa upp och fortsätta att
            förbättra rutinerna för rehabiliteringen. Det är viktigt, som
            Saila Quicklund påpekar.
          </note>
          <note>
            Jag ser fram emot att ta del av Rehabiliteringsrådets rapport
            när den kommer.
          </note>
          <note>
            När Saila Quicklund nämnde att regeringen och andra hade träffat
            många människor och varit ute på besök kom jag på att vi folkpartister
            gjorde ett antal besök på arbetsförmedlingar under våren. Vi var
            28 riksdagsledamöter. Vi fick höra talas om en del människor som
            var oroliga och nedstämda. Men det genomgående var att de allra
            flesta sade: Äntligen frågar någon oss hur vi kan få hjälp att
            komma tillbaka till arbetslivet. Vårt huvudsakliga intryck var
            att folk reagerade på detta.
          </note>
          <note>
            Migration, integration och invandring
          </note>
          <note type="speaker">
            Anf. 60 MICHAEL SVENSSON (M):
          </note>
          <note>
            Fru talman! Jag ska i mitt jungfrutal prata om kulturskymning
            och kalla vindar.
          </note>
          <note>
            Vi pratar om försvar, socialpolitik, utbildning och finanspolitik.
            Det är naturligtvis oerhört viktiga områden. Men i grund och botten
            handlar väldigt mycket om kultur. Hur vill vi vara? Hur ska vi
            möta framtiden? Hur ska vi förhålla oss till andra människor,
            andra kulturer, andra åsikter och dem som inte tycker som vi andra?
            Vi har just nu ingen aning om det bor människor på andra planeter.
            Vi kanske tror och hoppas. Men just nu är det bara vi på denna
            planet folk, landskap, stater, nationer, gränser, hudfärger och
            språk.
          </note>
          <note>
            Buthler och Öhrlund skriver i förordet till sin senaste bok Ares
            tecken : Boken är en uppgörelse med ett av de största problemen
            i vår tid intoleransen mot de människor som majoriteten finner
            avvikande och onormala. Man har samarbetat med polisens hatbrottsjour
            i Stockholm som visar hur starkt hatet breder ut sig i Sverige.
          </note>
          <note>
            En värld som har utvecklats från det lilla, okunskap, sökande,
            regler, nyfikenhet om vad som finns på andra sidan. Ofrihet till
            frihet, kommandoekonomi och diktatur till dynamik och tro på oss
            som bor här. Från omyndighet till fria individer som vill skapa
            något bra för sig och sin familj.
          </note>
          <note>
            Utveckling i tanke och i livet skapas genom att vi blandar åsikter
            och argument och att vi vågar vara öppna och ifrågasättande. Gränser,
            intolerans och okunskap är ett hot mot den fria världen. Rädsla
            följer om vi inte lyckas förklara. Och vi måste vara vaksamma.
          </note>
          <note>
            Vi som tillhör riksdagens demokratiska partier måste fungera
            som portvakter, gränsvakter mot åsikter och kulturer som inte
            tar bestämt avstånd från hatbrott, främlingsfientlighet och odemokratiska
            metoder.
          </note>
          <note>
            Främlingar finns överallt, i alla länder, och har alltid funnits.
            Om vi vill utveckla vår värld har vi en skyldighet att motverka
            allt som leder till främlingsfientlighet, rädsla och gränssättande.
            Vi som lever här har en skyldighet att hjälpa andra som är rädda
            och förtryckta.
          </note>
          <note>
            Sverigedemokraterna gör gällande att det namn man sätter på vår
            Gud eller den bok eller bibel man läser är skäl nog att utvisa
            människor. Det är en logisk kullerbytta, oförskämt och tyder på
            djup okunskap. Folk från Vallonien, forna Jugoslavien, Turkiet,
            Tyskland, Frankrike och Finland för att nämna några har berikat
            vår kultur. Det är till och med en del av Sveriges styrka.
          </note>
          <note>
            Det finns dock problem, och här har vi alla del av ansvaret.
            Det finns också problem som vi inte alltid tänker på. Jag läser
            åter ett avsnitt ur boken: För mig finns inte drömmen om att åka
            tillbaka. Jag har aldrig varit en del av det där. Jag fanns inte
            då. Jag pratar inte ens mitt eget modersmål felfritt. Jag hör
            inte hemma där. Inte här heller. Jag har inget hem, inget land.
          </note>
          <note>
            Sverige är fortfarande ett av världens rikaste länder. Vi har
            ett ansvar och en skyldighet. Vi tar emot människor från andra
            länder, av olika skäl. Det kan vara människor på flykt eller människor
            som söker arbete. Alla vill vi, för deras skull och för vår egen,
            att de finner sig till rätta, blir goda medborgare och gillar
            sitt nya land. Krav ska ställas, och brott ska bekämpas precis
            som för alla andra i Sverige.
          </note>
          <note>
            Sverige är ett fantastiskt land. Det är öppet, med nyfikna och
            kunniga människor. Vi måste nog inse och ta till oss att Sverige
            och det som i dag gör Sverige är så mycket mer än midsommar, dalahästar
            och falukorv. Det hjälper inte ens att Jimmie Åkesson klär sig
            i folkdräkt.
          </note>
          <note>
            Jag hoppas att vi med alla till buds stående medel kultur, jobb
            och integrationspolitik kan se till att vi som bor här är tillräckligt
            öppna, stolta och trygga för att ta emot några till och se till
            att alla som bor i Sverige känner sig hemma här. Händelserna i
            Malmö visar med skärpa hur viktigt detta är. Jag hoppas och tror
            att ett parti som Sverigedemokraterna blir en parentes i svensk
            politik.
          </note>
          <note>
            Fru talman! Jag hoppas att denna mandatperiod ska visa alla svenskar
            att vi demokratiska partier väl kan föra allas talan. Jag hoppas
            att vårt samhälle ska bli öppnare, varmare och mer tolerant.
          </note>
          <note>
            I detta anförande instämde Jenny Petersson (M).
          </note>
          <note type="speaker">
            Anf. 61 WILLIAM PETZÄLL (SD) replik:
          </note>
          <note>
            Fru talman! Jag skulle först vilja ställa frågan till Michael
            Svensson, som ser intolerans som ett hot, hur han ser på det faktum
            att det parti han företräder har släpat in en islamist i denna
            församling. Det är en person som öppet förespråkar kvinnomisshandel,
            inte tycker att det är okej att kvinnor och män skakar hand med
            varandra, inte tycker att det är okej att män och kvinnor dansar
            med varandra och så vidare. Detta är inget annat än direkt intoleranta
            åsikter. Det är åsikter som ni har fört med er in i denna kammare.
          </note>
          <note>
            Hur ser du på detta faktum, Michael Svensson, och hur ska du
            bekämpa intoleransen inom ditt eget parti?
          </note>
          <note type="speaker">
            Anf. 62 MICHAEL SVENSSON (M) replik:
          </note>
          <note>
            Fru talman! Jag tror inte att det finns någon i vårt parti eller
            i de andra demokratiska partierna i riksdagen som vill köra ut
            någon från riksdagen. Alla ska ha rätt att prata här.
          </note>
          <note>
            Jag kan visserligen inte Koranen, men jag tror inte att det någonstans
            står i Koranen att man ska vara intolerant mot andra människor
            tvärtom.
          </note>
          <note type="speaker">
            Anf. 63 WILLIAM PETZÄLL (SD) replik:
          </note>
          <note>
            Fru talman! Jag skulle vilja hävda motsatsen och säga att hela
            Koranen grundar sig på intolerans. Faktum är dock att den företrädare
            vi pratar om har gjort dessa ställningstaganden. Jag undrar bara
            hur Moderaterna förhåller sig till det faktum att ni faktiskt
            har släpat in en person som har dessa åsikter. Han har personligen
            gett uttryck för dem i ett flertal intervjuer. Det måste väl ändå
            vara ganska oroväckande på något sätt.
          </note>
          <note type="speaker">
            Anf. 64 MICHAEL SVENSSON (M) replik:
          </note>
          <note>
            Fru talman! Alla som håller med om vår politik och företräder
            ett samhälle som är öppet och tolerant är mycket välkomna att
            bli medlemmar i Nya moderaterna.
          </note>
          <note type="speaker">
            Anf. 65 TREDJE VICE TALMANNEN:
          </note>
          <note>
            Jag vill bara påminna om att debatten ska handla om sakfrågor.
            Det blir en märklig situation att angripa personer som inte har
            möjlighet att försvara sig. Jag vill alltså rekommendera att det
            är sakpolitiskt innehåll som förekommer under debatten.
          </note>
          <note type="speaker">
            Anf. 66 KENT EKEROTH (SD) replik:
          </note>
          <note>
            Fru talman! Jag tycker att det är bra att Svensson erkänner att
            det har med kultur att göra. Från borgerligheten, vänstern och
            etablissemanget i Sverige och i svenska medier pratar man nämligen
            alltid om att det är sociala faktorer. Allas vår Bagdad Bob, Jerzy
            Sarnecki, säger att det handlar om trångboddhet när vi har med
            kriminella invandrare att göra och när det handlar om den ekonomiska
            belastning som invandringen utgör och så vidare.
          </note>
          <note>
            Det är bra att du står här och erkänner att det faktiskt handlar
            om kultur. Du står samtidigt och säger att vi ska vara gränsvakter
            mot kulturer som är intoleranta och så vidare. Jag tycker att
            det är jättebra att du ställer upp på det, men jag frågar dig:
            Hur går det ihop med er syn på islam? Om vi ska vara gränsvakter
            mot kulturer som är intoleranta måste vi vara gränsvakter mot
            det som är islam i dag.
          </note>
          <note>
            Det är ganska anmärkningsvärt att du står där framme och säger
            att det inte finns något inom islam som är intolerant eller våldsamt.
            Det bevisar bara att du inte kan ett enda dugg om vad islam står
            för. Jag tycker att det är glädjande att du åtminstone står och
            erkänner att det handlar om kulturer, men jag vill ha svar på
            frågan hur du ser på att vara gränsvakt mot dessa kulturer och
            mot islam.
          </note>
          <note type="speaker">
            Anf. 67 MICHAEL SVENSSON (M) replik:
          </note>
          <note>
            Fru talman! Vi kan ta en debatt någon annan dag om Koranen och
            då ta med oss några experter också. Jag har dock läst lite grann
            i Koranen och inte hittat någonting som tyder på att man vill
            slå ihjäl andra människor.
          </note>
          <note>
            När jag säger att vi ska vara gränsvakter och portvakter menar
            jag delvis att vi här i riksdagen ska se till att det inte finns
            människor här som företräder intoleranta och odemokratiska åsikter.
          </note>
          <note type="speaker">
            Anf. 68 KENT EKEROTH (SD) replik:
          </note>
          <note>
            Fru talman! Du har inte sett någonting i Koranen om våldsamhet.
            Då kan jag nämna två saker för dig. Vers 9:5 och 9:29 kallas till
            exempel svärdverserna. De är krigiska verser som folk inom den
            muslimska världen har praktiserat under 1 400 år. Nog finns det
            alltså våldsamma verser.
          </note>
          <note>
            Du säger att vi här i riksdagen ska förhindra det. Det var precis
            det min kollega William Petzäll sade; ni har i ert eget parti
            företrädare som förespråkar dessa intoleranta åsikter det som
            du menar att ni ska vara gränsvakter mot.
          </note>
          <note type="speaker">
            Anf. 69 MICHAEL SVENSSON (M) replik:
          </note>
          <note>
            Fru talman! Jag vill avslutningsvis bara säga att jag tror att
            det räcker med att gå ut på Storgatan i Piteå eller Karlstad,
            på Kungsgatan i Stockholm eller i något kvarter i ett litet samhälle
            i någon del av Sverige för att inse att vi har ett mångkulturellt
            samhälle i Sverige. 1820 procent av dem som finns i Sverige i
            dag är flyktingar och invandrare i första, andra eller tredje
            hand. De är här för att stanna. Ni måste försöka ta upp huvudet
            ur sandlådan.
          </note>
          <note type="speaker">
            Anf. 70 Statsrådet TOBIAS BILLSTRÖM (M):
          </note>
          <note>
            Fru talman! En ny mandatperiod innebär självfallet alltid ett
            uppdrag att precisera och prioritera de frågor som ur politisk
            synvinkel är angelägna. Jag ser tydligt tre utmaningar som kommer
            att bli betydelsefulla under perioden 20102014.
          </note>
          <note>
            För det första är det viktigt att slå vakt om den ordning och
            reda som måste prägla hela utgiftsområdet när det gäller asyl-
            och migrationspolitiken. Finns det inte tilltro till att systemen
            för migration och asyl fungerar som de ska krymper snabbt möjligheterna
            att koncentrera sig på utvecklingen.
          </note>
          <note>
            Därför måste en fortsatt minskning av handläggnings- och vistelsetiden
            för asylsökande i Sverige stå överst på agendan. Detta gäller
            för övrigt oavsett antalet asylsökande som kommer till vårt land.
            Grunden för att uppnå detta är redan lagd genom den nya instans-
            och processordningen för utlännings- och medborgarskapsärenden,
            men denna måste vårdas för att kunna fungera optimalt. På så vis
            skapas förutsättningar för att upprätthålla såväl rättssäkerheten
            som arbetslinjen.
          </note>
          <note>
            Detta är en fråga om förtroende för asylsystemen, men det är
            också en fråga om ekonomi och om integrationen av nyanlända. Ju
            kortare tid man får vänta på besked, desto lättare är det att
            få kvalitet i mottagandet, med en lyckad integration som konsekvens.
            Dessutom förenklas återvändandet till ursprungslandet vid ett
            avslag.
          </note>
          <note>
            Det finns många goda skäl att se till att Migrationsverket och
            migrationsdomstolarna har rätt dimensionering och att myndighetssamverkan
            löper smidigt i återvändandet. Genomförandet av etableringsreformer
            för nyanlända är också ett område som innebär förändringar.
          </note>
          <note>
            För det andra måste migrationspolitiken handla om mer än bara
            asyl. Därför kommer regeringen att fortsätta att bygga ut och
            vårda den arbetskraftsinvandringsreform som snart fyller tre år.
            Under mandatperioden ska vi ta emot slutbetänkandet från utredningen
            om cirkulär migration. Det är och förblir vår ambition att befinna
            oss i framkant i den europeiska och globala debatten om ökad mobilitet.
            Vår avsikt är att svenska arbetsgivare i privat och offentlig
            sektor ska kunna finna den arbetskraft som de behöver. Denna politik
            förutsätter i sin tur att reformerna fungerar som tänkt. Den jämförande
            OECD-utvärdering som nu pågår kommer därför att bli mycket intressant
            att ta del av.
          </note>
          <note>
            För det tredje är arbetet med att fördjupa och utveckla det internationella
            samarbetet på detta område en växande uppgift. Det gemensamma
            europeiska asylsystemet är en prioriterad fråga. Det är uppenbart
            att en diskussion om slutdatumet för projektet 2012 är nära förestående
            i relation till de uppenbara utmaningar som finns i förhandlingsarbetet.
            Det gäller inte minst skillnader i uppfattningar mellan råd och
            parlament. Jag förutser ett ökat antal diskussioner med andra
            medlemsstater och parlamentariker i EU. Det är viktigt att Sverige
            tar ledningen i dessa.
          </note>
          <note>
            Vår globala ambition måste också konkretiseras under mandatperioden.
            Vi måste noga förbereda oss för den högnivådialog som innebär
            slutet på den första fasen av Global Forum of Migration and Development.
            Parallellt med detta måste vi också fundera över hur vi på bästa
            sätt kan öka kopplingen mellan utvecklingsfrågor och migrationsfrågor.
            Det saknas definitivt inte argument för detta. Vi har ett stort
            och viktigt pedagogiskt uppdrag att förklara den makro- och mikroekonomiska
            potential som ligger i att fler människor migrerar av egen kraft
            och vilja för att skapa sig en framtid. Detta är för övrigt aldrig
            i sig negativt.
          </note>
          <note>
            Jag ser fram emot dagens debatt och kommande under mandatperioden
            på detta viktiga område.
          </note>
          <note type="speaker">
            Anf. 71 AMINEH KAKABAVEH (V) replik:
          </note>
          <note>
            Fru talman! Jag skulle vilja fråga migrationsministern om vad
            regeringen kommer att göra för de asylsökande kvinnor och barn
            som är utsatta för olika former av förföljelse och förtryck från
            sina familjer och till exempel den iranska eller den turkiska
            regimen. De skickas hem av Migrationsverket som vägrar att ge
            dem asyl. De befinner sig i en väldigt kritisk situation.
          </note>
          <note>
            Det handlar om barn som är födda här i Sverige eller som var
            små när de kom hit. De har bott här i Sverige i flera år och går
            i skolan. De får inte någon möjlighet. När till exempel föräldrarna
            mår psykiskt dåligt påverkar det barnen direkt. Vad tänker ministern
            göra för att dessa människor som flytt för sina egna liv ska kunna
            stanna i Sverige?
          </note>
          <note type="speaker">
            Anf. 72 Statsrådet TOBIAS BILLSTRÖM (M) replik:
          </note>
          <note>
            Fru talman! Det är inte annorlunda med den grupp som Amineh Kakabaveh
            tar upp än med någon annan grupp. Vi har en rättssäker ordning
            i Sverige där var och en som kommer till vårt land har rätt att
            söka asyl och få sin ansökan prövad. Migrationsverket prövar ansökan,
            och är man missnöjd kan man överklaga till Migrationsdomstolen.
            I slutändan är det Migrationsöverdomstolen som sätter praxis och
            inte jag som minister eller regeringen som instans. Den ordningen
            har vi gjort oss av med och har i bred politisk enighet ersatt
            med migrationsdomstolarna.
          </note>
          <note>
            Det innebär att prövningen utfaller på endera av två sätt, antingen
            får man ett ja eller får man ett nej. Är det så att man får ett
            nej ska man återvända. Det är väldigt viktigt att komma ihåg detta.
            De personer som Amineh Kakabaveh tar upp har alltså tillgång till
            de rättsmedel som behövs för att utröna om man har skyddsskäl
            eller inte. Jag ser ingen anledning att ändra den ordningen.
          </note>
          <note type="speaker">
            Anf. 73 AMINEH KAKABAVEH (V) replik:
          </note>
          <note>
            Fru talman! Det är lättare sagt än gjort. De kvinnor som jag
            pratar om har dess värre redan flytt för sina liv. Migrationsverket
            bestämmer och fattar beslut enligt de riktlinjer som det får till
            sitt förfogande. Det gör det väldigt svårt för dessa människor
            att få sin rätt prövad enligt vad vi menar att det handlar om,
            humanitära skäl. Det handlar om kvinnors asylskäl.
          </note>
          <note type="speaker">
            Anf. 74 Statsrådet TOBIAS BILLSTRÖM (M) replik:
          </note>
          <note>
            Fru talman! År 2007 tog vi emot slutbetänkandet från den så kallade
            utvärderingsutredningen som tillsattes med uppgift att gå igenom
            och utvärdera den nya instans- och processordningen. Den kom fram
            till att riksdagen hade fått det som man i bred politisk enighet
            hade beställt, en rättssäker och välfungerande ordning. Man såg
            ingen anledning att i det sammanhanget föreslå några förändringar
            på den punkten. Det har inte heller jag för avsikt att göra här
            i dag.
          </note>
          <note type="speaker">
            Anf. 75 BODIL CEBALLOS (MP):
          </note>
          <note>
            Fru talman! Det händer ibland att jag och migrationsministern
            är överens. Det vi är överens om i det här fallet i dag är det
            ministern sade om att man ska ha tilltro till asylsystemet och
            till utlänningslagen, den som vi stiftade här i riksdagen. Där
            är vi överens. Med tilltro till lagen menar jag att den ska vara
            så bra att människor upplever att den är rättvis och rättssäker,
            och att den inte skapar fler som gömmer sig. Där är vi inte i
            dag.
          </note>
          <note>
            Ministern tog bland annat upp översynen. Där har vi olika uppfattning
            om hur den framtida lagstiftningen bör se ut. Miljöpartiet menar
            att utlänningslagen behöver ses över. Det har nu gått längre tid
            sedan den trädde i kraft. Vi vet lite mer vad som har varit problemen,
            var knutpunkterna är och vad som behöver förändras.
          </note>
          <note>
            Vi har till exempel vid väldigt många tillfällen diskuterat frågan
            om intern väpnad konflikt. Den andra punkten handlar om andra
            svåra omständigheter i hemlandet. Alla har hört talas om gisslandramat
            i kyrkan i Bagdad häromdagen där minst 37 människor dödades bara
            för att de råkade vara kristna och befinna sig i kyrkan vid tillfället.
            Vi har också genom Wikileaks läckor hört talas om hur systematisk
            tortyr förekommer i irakiska fängelser. Ändå skickar vi tillbaka
            människor till sådana förhållanden.
          </note>
          <note>
            Jag vet att det just nu är väldigt många kristna irakier som
            väntar på utvisning. De var rädda redan innan. Jag har mött så
            många förtvivlade människor under de senaste åren som ska tvingas
            tillbaka till Irak. Jag vet att det nu är ännu värre för dem.
            Dessa regler behöver ses över. Vi ska inte ha den situationen
            att vi skapar ännu fler gömda från Irak i Sverige.
          </note>
          <note>
            Förra veckan fick jag också ett samtal från burundiska flyktingar
            som befinner sig i Uganda. De utvisades förra året. Vi har också
            diskuterat dem här i kammaren vid flera tillfällen. Det var i
            oktober de utvisades. Ett år senare har de fått kvotflyktingstatus
            av UNHCR och befinner sig i Uganda.
          </note>
          <note>
            Det är någonting som är fel någonstans när våra myndigheter gör
            en bedömning av människors skyddsbehov och UNHCR gör en helt annan
            bedömning. Vi måste då titta över vad som var fel i vår lag. Det
            är samma Genèvekonvention som ligger till grund för båda två.
          </note>
          <note>
            Jag vet också att ministern nu i dag eller i går har fått ett
            öppet brev från flyktingsamordnare i många kommuner. Det handlar
            om alla de barn till somaliska flyktingar här i Sverige som har
            haft problem att komma till Sverige för att de inte har godtagbara
            passhandlingar. Vi vet att i Somalia kan man inte utfärda några
            pass eftersom det inte finns några myndigheter.
          </note>
          <note>
            Många av dessa barn befinner sig i till exempel Etiopien, och
            många av dem är utan vårdnadshavare. Migrationsverket brukar avslå
            deras ansökningar trots att det finns dna-analyser som bevisar
            att det finns ett föräldraskap däremellan med grund i att det
            inte finns några godtagbara passhandlingar.
          </note>
          <note>
            Nu har det kommit en dom i förvaltningsrätten i Göteborg som
            säger att det inte är så att man måste ha en passhandling. Är
            det så att man får ett uppehållstillstånd har man rätt att vistas
            i Sverige, och då måste man kunna komma in. Det är en halv seger.
          </note>
          <note>
            I nästa steg säger domstolen: Du kan inte bevisa att din man
            är död eller om ni har gemensam vårdnad, så vi vet inte om han
            tillåter att barnen kommer till Sverige. Det handlar då om en
            man som är försvunnen sedan många år tillbaka, och ingen vet om
            han lever eller är död.
          </note>
          <note>
            Någonstans är det fel i vårt system. Vi måste hitta modeller
            som är anpassade till verkligheten. Vi har faktiskt skrivit under
            barnkonventionen.
          </note>
          <note>
            Detta är sådana frågor som vi bland annat har motionerat om under
            allmänna motionstiden. Vi har också motionerat under tidigare
            år, bland annat när det gäller översynen. Vi hoppas att vi ska
            kunna föra en dialog om de förändringar som kommer att behövas
            i utlänningslagen. Eftersom vi nu har en praxis som inte riktigt
            alla gånger lever upp till vad vi här i riksdagen trodde när vi
            stiftade lagen måste vi ändra lagen. Det har varit klart och tydligt
            från Migrationsverket vid flera tillfällen. De säger: Om det är
            otydligt måste vi ändra lagen.
          </note>
          <note>
            Det är vår uppgift att göra det framöver. Jag vill uppmana migrationsministern
            att göra en ny översyn jag säger inte en ny utredning. Men man
            måste titta över olika bestämmelser där vi ser att det har blivit
            konstiga tillämpningar under åren.
          </note>
          <note>
            I detta anförande instämde Tina Ehn och Maria Ferm (båda MP)
            samt Christina Höj Larsen (V).
          </note>
          <note type="speaker">
            Anf. 76 HANIF BALI (M) replik:
          </note>
          <note>
            Fru talman! Min fråga till Bodil Ceballos är frågan om rättssäkerheten.
            Anser du att vi politiker ska gå tillbaka till systemet då politiker
            och politiskt tillsatta satt i slutna rum och bestämde att nu
            är det okej med en viss typ av invandrare och nu är det okej med
            en annan typ?
          </note>
          <note>
            Eller tycker du att vi bör ha den modell vi har i Sverige, där
            man prövar fall till fall och tittar på individens enskilda skyddsbehov?
            Eller ska vi gå tillbaka till att gruppera människor i olika landsgränser
            eller etniska minoriteter? De här är okej, men inte de här är
            det så vi ska säga?
          </note>
          <note type="speaker">
            Anf. 77 BODIL CEBALLOS (MP) replik:
          </note>
          <note>
            Fru talman! Nej, jag vill absolut inte tillbaka till den tid
            då det var politiska beslut i slutändan, som du säger. Vi har
            en ny prövning som alla här i riksdagen ställde sig bakom. Den
            modellen ska vi fortsätta med.
          </note>
          <note>
            Däremot har vi sett att tolkningen av lagen har blivit annorlunda
            än vad som var tänkt från början. Då måste vi naturligtvis ändra
            oss. Då måste vi ändra lagen. Vi ska inte ändra processen, utan
            vi ska ha domstolarna precis som tidigare.
          </note>
          <note>
            När propositionen lades fram sades det också att praxis i förarbetena
            inte skulle bli striktare än tidigare. Men det vi upplever är
            just att praxis har blivit striktare. Genèvekonventionen är ju
            också densamma, som jag sade tidigare, så det borde inte ha blivit
            striktare i Sverige. Processen ska vara som den är, men vi måste
            se över de delar av lagstiftningen som inte fyller upp de krav
            som vi ställde en gång när riksdagen stiftade lagen.
          </note>
          <note type="speaker">
            Anf. 78 HANIF BALI (M) replik:
          </note>
          <note>
            Fru talman! Jag tycker att det är bra att ni ställer er bakom
            den process vi har. Däremot tycker jag att det är lite anmärkningsvärt
            att när processen inte går precis som politikerna känner för ska
            man plötsligt börja ändra den.
          </note>
          <note>
            Och det är klart; om det finns felaktigheter och saker som går
            snett ska man ha en översyn. Men i det stora hela kan inte vi
            politiker börja ändra i lagen så fort vi känner att det fattas
            ett enda beslut i Migrationsverket som vi inte håller med om.
            Vi måste även ha en långsiktighet i lagen.
          </note>
          <note type="speaker">
            Anf. 79 BODIL CEBALLOS (MP) replik:
          </note>
          <note>
            Fru talman! Det handlar inte om ett enda beslut, utan det handlar
            om en serie beslut.
          </note>
          <note>
            Det finns en anledning till att vi finns här i denna kammare.
            Vi är valda att företräda en politik. Vi diskuterar ihop oss om
            en gemensam hållning i olika frågor, och vi stiftar lagar. Då
            är det också upp till oss att se till att lagarna följs och att
            de tillämpas på det sätt som vi tänkte oss när vi stiftade lagen.
            Annars skulle det inte finnas någon anledning för oss att vara
            här över huvud taget.
          </note>
          <note type="speaker">
            Anf. 80 KENT EKEROTH (SD) replik:
          </note>
          <note>
            Fru talman! Jag reagerade på en rad saker, och jag ska ta upp
            några av dem. Bodil Ceballos pratade om att Sverige skapar gömda
            flyktingar. Jag är ledsen, men det enda sättet att bli en gömd
            flykting som de facto är en illegal invandrare är att bryta mot
            svensk lag.
          </note>
          <note>
            Sverige har ett av världens mest generösa och naiva invandringssystem.
            Ska de som väljer att bryta mot svensk lag och de generösa regler
            vi har i dag sedan belönas för att de väljer att begå brott i
            Sverige? Det är givetvis helt oacceptabelt.
          </note>
          <note>
            Du pratar hela tiden om flyktingar. Jag tror att man måste vara
            lite försiktig med begreppen. Flyktingar utgör en liten del av
            dem som har kommit till Sverige sedan 1980. År 2009 var det bara
            1,76 procent som var riktiga flyktingar enligt FN:s definition.
            Om vi räknar in kvotflyktingarna från FN hamnar vi ändå bara på
            3,65 procent. Detta är de riktiga flyktingarna. De andra 95 procenten
            är anhöriginvandrare och så vidare. De har ingenting med flyktingar
            att göra.
          </note>
          <note type="speaker">
            Anf. 81 BODIL CEBALLOS (MP) replik:
          </note>
          <note>
            Fru talman! Till att börja med vill jag bara påpeka att det inte
            är ett brott att leva gömd i Sverige. Det finns inget sådant brott
            i brottsbalken.
          </note>
          <note>
            Det jag talar om här är asyllagstiftningen. Det är de få som
            du talar om. Jag pratar inte om anhöriginvandring; jag pratar
            om barnen till dem som är flyktingar. De har rätt att komma hit
            enligt de konventioner som finns. Jag talar inte om dem som har
            kommit hit för att de har träffat en partner eller någonting annat.
            Jag talar om just den lilla grupp som också du pratar om.
          </note>
          <note type="speaker">
            Anf. 82 KENT EKEROTH (SD) replik:
          </note>
          <note>
            Fru talman! Men du pratar ju om det som du kallar för gömda flyktingar,
            Bodil Ceballos. De är alltså inte riktiga flyktingar, för om de
            skulle ha varit det skulle de ha fått flyktingstatus och uppehållstillstånd.
            Men de är inte flyktingar. Vi har valt att kolla dem och sagt:
            Nej, ni har tyvärr inte skäl att stanna här som flyktingar. Det
            är därför de blir illegala invandrare. Det är därför de bryter
            mot de regler vi har i Sverige för när man beviljas uppehållstillstånd
            av olika anledningar. De är alltså inte flyktingar. Det är inte
            det vi pratar om.
          </note>
          <note type="speaker">
            Anf. 83 BODIL CEBALLOS (MP) replik:
          </note>
          <note>
            Fru talman! Då vet jag inte om du lyssnade på det som jag berättade
            om dem från Burundi, till exempel. De fick avslag i Sverige för
            att de inte hade skyddsskäl. Men i Uganda har de sedan blivit
            erkända av FN och UNHCR som kvotflyktingar. Det är inte så att
            vi alltid gör allting rätt i Sverige.
          </note>
          <note type="speaker">
            Anf. 84 ISMAIL KAMIL (FP):
          </note>
          <note>
            Fru talman! För oss som har kommit till Sverige under 60- och
            70-talen har det varit lättare vad gäller både mottagande och
            etablering i Sverige. Själv är jag uppvuxen i en diktatur, där
            det fria ordet och demokrati saknades totalt.
          </note>
          <note>
            Förhållandena är många gånger svåra. Folk flyr från diktaturregimer.
            Låt oss ha en human flyktingpolitik! Det har Sverige råd med.
          </note>
          <note>
            Fru talman! Jag kom hit som 20-åring. Jag vill ta upp två saker
            som är oerhört viktiga när det gäller integrationspolitiken för
            att man över huvud taget ska kunna lyckas med integrationen i
            Sverige.
          </note>
          <note>
            Det ena som jag har erfarit är att kunna språket. Språkkunskaperna
            är oerhört viktiga. Det andra är att kunna få ett jobb och kunna
            försörja sig. Om vi ska ha en lyckad integration här i Sverige
            gäller det att vi ser till att dessa faktorer är effektiva.
          </note>
          <note>
            Sverige behöver arbetskraftsinvandring. Vi behöver öppenhet inte
            isolering i den globala värld som vi lever i. Det gäller att ta
            bort hinder så att nyanlända lättare ska kunna hitta jobb och
            lättare ska kunna vara delaktiga i det svenska samhälle som de
            lever i och kunna utveckla detta samhälle. På så sätt hamnar man
            i stället i ett samhälle där man vill utveckla. Alternativet är
            utanförskap. Vi ska inte skapa fler hinder som gör det svårare
            för dessa människor att bli integrerade i det svenska samhället.
          </note>
          <note>
            Jag är glad över vad regeringen har gjort under den gångna mandatperioden
            de fyra år som har gått. Den har nu avsatt 100 miljoner kronor
            för sfi-bonus, som ska börja gälla 2011. Det syftar till att stimulera
            nyanlända att snabbare lära sig det svenska språket och lättare
            komma in i det svenska samhället.
          </note>
          <note>
            Jag välkomnar också regeringens planer för instegsjobb. Planerna
            på att höja subventionsgraden från 75 procent till 80 procent
            är välkomna. På så sätt gör man det lättare för nyanlända att
            få in en fot på den svenska arbetsmarknaden. Det leder till minskat
            utanförskap. Det leder också till mindre bidragsberoende.
          </note>
          <note>
            Det är också roligt att höra att regeringen satsar på etableringslotsar
            som hjälper till att guida de nyanlända in på arbetsmarknaden.
          </note>
          <note>
            Fru talman! Jag välkomnar de åtgärder som regeringen har vidtagit
            för att skapa ett system för mottagande och för att skapa ett
            system för etablering som snabbare kan leda till att man får en
            egen försörjning och ett eget arbete till skillnad mot hur det
            har varit under många år.
          </note>
          <note>
            Det är också bra att Arbetsförmedlingen får en central roll i
            reformens genomförande. Vi kommer bort från socialtjänsten, och
            nu är det Arbetsförmedlingen som gäller.
          </note>
          <note>
            Den nya integrationspolitiken har fokus på språkkunskaper och
            arbete. Regeringen satsar resurser på dessa områden för att minska
            utanförskapet, och det behöver vi i Sverige.
          </note>
          <note>
            Vi ska också komma ihåg att över 600 000 personer med invandrarbakgrund
            varje dag går till ett arbete. Det är viktigt att uppmärksamma
            detta. Tusentals småföretagare har kommit från andra länder, och
            man anställer.
          </note>
          <note>
            Jag vill inte på något sätt ta upp det som man diskuterade i
            partiledardebatten, men jag blev förvånad över vad SD:s ordförande
            Jimmie Åkesson sade, nämligen att regeringens politik innebär
            att man har diskriminerat infödda svenskar. Det stämmer inte alls.
          </note>
          <note>
            Fru talman! Det är viktigt att vi får en humanare flyktingpolitik.
            Det är också viktigt att man inte bara ställer krav på dem som
            kommer hit utan också på systemet. Många gånger måste man ha en
            kombination av olika krav som gör det lättare för människor som
            kommer till Sverige.
          </note>
          <note>
            I detta anförande instämde Gunnar Andrén, Hans Backman och Ulf
            Nilsson (alla FP)
          </note>
          <note type="speaker">
            Anf. 85 KENT EKEROTH (SD) replik:
          </note>
          <note>
            Fru talman! Ismail Kamil pratar om en human flyktingpolitik.
            Det tråkiga är att Sverige inte har haft någon human flyktingpolitik
            med den politik som har bedrivits de senaste 40 åren. Allting
            handlar om prioriteringar och resurser. Antingen kan man hjälpa
            dem i Sverige eller också kan man hjälpa dem på plats i deras
            närområde.
          </note>
          <note>
            Låt mig ta ett exempel. För några år sedan gavs en flyktingamnesti
            åt ett visst antal illegala invandrare i det här landet. Enligt
            Regeringskansliet kostade det i snitt 117 000 kronor per beviljat
            uppehållstillstånd. Kostnaden för en irakisk flykting i Syrien
            är enligt FN 7 kronor. Vad innebär detta? Jo, det innebär att
            för varje person man tar emot i Sverige för 117 000 kronor är
            det 15 000 människor man inte hjälper med de pengarna. Det är
            detta det handlar om. Frågan är: Vad är mest humant, att hjälpa
            en människa i Sverige eller 10 000 i Afrika?
          </note>
          <note type="speaker">
            Anf. 86 ISMAIL KAMIL (FP) replik:
          </note>
          <note>
            Fru talman! Man kan inte ställa frågan på det sättet. Sverige
            ska självfallet hjälpa flyktingar i närområdet, och det gör Sverige
            också. Men när det gäller dem som tar sig till Sverige ska Sverige
            enligt lagen kunna pröva deras asylskäl, och det görs i dag i
            Sverige. Man kan inte säga att det ena är bättre än det andra.
            Jag tror att Sverige har råd att göra båda delarna på ett bättre
            sätt.
          </note>
          <note type="speaker">
            Anf. 87 KENT EKEROTH (SD) replik:
          </note>
          <note>
            Fru talman! Du missar en viktig poäng. Du säger att man kan göra
            båda sakerna, men det är fortfarande så att för varenda person
            som man väljer att hjälpa i Sverige, som inte behöver hjälp och
            som inte har flyktingstatus, kan man hjälpa 10 000 andra människor
            på plats i Afrika till exempel. Vi kan titta på vad Läkare utan
            gränser säger att de kan göra för 1 000 kronor. De kan till exempel
            ge 400 barn vaccination mot hjärnhinneinflammation.
          </note>
          <note>
            Det är en inhuman politik som Alliansen och De rödgröna för och
            har gjort i 40 år. Ni hjälper färre människor än vad ni skulle
            kunna göra. Säg till de afrikaner som dör i svält att vi hellre
            väljer att hjälpa en människa i Sverige och att de kan dö i svält
            därför att vi valde att göra det. Det är inhumant.
          </note>
          <note type="speaker">
            Anf. 88 ISMAIL KAMIL (FP) replik:
          </note>
          <note>
            Fru talman! Sverigedemokraterna säger hela tiden att vi ska ta
            hand om dem som redan finns här samtidigt som de säger att inte
            någon är välkommen. Så kan man inte göra. De förslag som ni har
            lagt fram i skuggbudgeten går ut på att göra det svårare för dem
            som redan finns här. Nu får ni faktiskt bestämma er. Vill ni att
            vi ska hjälpa dem som redan finns här? Låt oss i stället stödja
            regeringens ambitioner att göra det lättare för dessa människor
            att komma in i det svenska samhället och vara delaktiga i det
            svenska samhället.
          </note>
          <note type="speaker">
            Anf. 89 WILLIAM PETZÄLL (SD) replik:
          </note>
          <note>
            Fru talman! Jag har en kort kommentar till instegsjobben och
            påståendet från talarstolen att de inte skulle utgöra en diskriminering
            gentemot infödda svenskar. Det är alldeles uppenbart att man ställer
            grupper mot varandra. Vi hör till exempel hur ni övriga riksdagspartier
            pratar om alla människors lika värde och att alla människor ska
            behandlas lika. Men i det mångkulturella samhället är det uppenbart
            så att alla människor inte är lika mycket värda. Ni privilegierar
            ju en annan etnisk grupp. Ni ställer grupper mot varandra genom
            att göra det dyrare att anställa svenskar och billigare att anställa
            invandrare.
          </note>
          <note>
            Vi sverigedemokrater står upp för alla människors lika värde,
            och vi tycker också att varenda medborgare i det här landet ska
            behandlas lika oavsett etnisk bakgrund. Min fråga är: Hur överensstämmer
            det här förslaget med principen som ni säger er stå upp för om
            alla människors lika värde och likabehandling?
          </note>
          <note>
            Låt mig sedan säga något om sfi-bonusen. Vi har redan den kravlösaste
            integrationspolitiken i det här landet. Nu har ni infört att det
            ska belönas med 12 000 kronor att man lär sig svenska. Ställ i
            stället krav på att om man över huvud taget ska få ett medborgarskap
            ska man också lära sig svenska.
          </note>
          <note type="speaker">
            Anf. 90 ISMAIL KAMIL (FP) replik:
          </note>
          <note>
            Fru talman! De satsningar som regeringen har gjort och kommer
            att göra sker för att minska utanförskapet. Det är en viktig uppgift
            för regeringen och för oss alla som sitter i riksdagen. Sverigedemokraterna
            vill helt skrota regeringens sfi-bonus. Sverigedemokraterna vill
            att instegsjobben slopas helt. Sverigedemokraterna vill avskaffa
            hela anslaget till åtgärder mot diskriminering och rasism och
            till och med lägga ned DO. Sverigedemokraterna vill skrota regeringens
            reformer när det gäller etablering. Alla dessa satsningar från
            regeringen gör det lättare för dessa människor att lämna utanförskapet.
            Era förslag gör det svårare. Den politik som vi har fört här i
            Sverige och det som Sverigedemokraterna hävdar går inte ihop.
          </note>
          <note type="speaker">
            Anf. 91 WILLIAM PETZÄLL (SD) replik:
          </note>
          <note>
            Fru talman! Vi kanske får in ett fåtal invandrare på arbetsmarknaden
            genom instegsjobben, men i grunden handlar detta om att ni hela
            tiden har en politik som utökar utanförskapet och som bygger arbetslöshet
            genom att vi importerar arbetslöshet genom en ganska extrem massinvandring.
          </note>
          <note>
            Ni pratar om att invandrare ska få jobb. Vilka jobb? Lever ni
            inte i verkligheten? Vi har en massarbetslöshet som överstiger
            8 procent. Det finns inga jobb till dessa, och inga integrationspolitiska
            satsningar i världen kommer att kunna få alla de här människorna
            i arbete om vi inte begränsar invandringen i dag.
          </note>
          <note type="speaker">
            Anf. 92 ISMAIL KAMIL (FP) replik:
          </note>
          <note>
            Fru talman! Det är inte bara invandrare som diskrimineras. Vi
            har äldre och kvinnor som diskrimineras. Jag tycker inte att de
            förslag som Sverigedemokraterna har lagt fram är seriösa.
          </note>
          <note type="speaker">
            Anf. 93 RICHARD JOMSHOF (SD) replik:
          </note>
          <note>
            Fru talman! Man kan alltid diskutera vad som är seriöst eller
            inte seriöst. Jag tycker faktiskt att Ismail Kamil företräder
            en väldigt oseriös politik.
          </note>
          <note>
            Många av dem som har kommit till det här landet under en längre
            tid har haft flyktingskäl, skäl att stanna här även i mina ögon.
            Men det har fortfarande varit en minoritet.
          </note>
          <note>
            Vi kan se exempel efter exempel runt om i det här landet i förort
            efter förort, i kommun efter kommun, hur ni totalt har misslyckats
            med den politik ni företräder. Ni är helt handfallna. Det är stenkastning,
            gängbråk, skottlossning och gängvåldtäkter. Allt detta är en följd
            av den politik som ni företräder. Det är därför jag står här i
            dag som en reaktion på denna totalt vansinniga politik.
          </note>
          <note>
            Vi löser inga problem genom den svängdörrspolitik som ni företräder.
            Vi måste minska inflödet till Sverige och ställa krav på dem som
            är här, och det måste vara lika krav oavsett vad man har för ursprung.
            Alla som är här ska naturligtvis behandlas lika, men vi kommer
            aldrig att kunna lösa de problem som finns så länge er integrationspolitik
            och er invandringspolitik är gällande.
          </note>
          <note type="speaker">
            Anf. 94 ISMAIL KAMIL (FP) replik:
          </note>
          <note>
            Fru talman! Det är bara att erkänna att det har varit svårigheter
            när det gäller integrationspolitiken under många år, sedan 1020
            år. Sedan alliansregeringen tog över har man börjat definiera
            problemen, och man har börjat hitta lösningar på dem. Det är de
            lösningarna som vi använder nu och som vi utvecklar från att man
            tidigare gav förutsättningar för bidragsberoende. Nu gör vi allt
            för att minska bidragsberoendet och för att folk ska kunna gå
            till ett arbete, försörja sig själva och ha ett arbete som man
            kan vara stolt över.
          </note>
          <note>
            Det är precis det alliansregeringen har gjort under de gångna
            fyra åren, och man kommer att fortsätta med den linjen under kommande
            fyra år.
          </note>
          <note>
            Jag tycker inte att det som Sverigedemokraterna tar fram är seriöst
            på det sättet. Lösningen från Sverigedemokraternas sida är att
            kasta ut invandrarna. 600 000 och fler än så jobbar varje dag,
            och utan dem stannar Sverige. När ska ni inse detta?
          </note>
          <note type="speaker">
            Anf. 95 RICHARD JOMSHOF (SD) replik:
          </note>
          <note>
            Fru talman! Vi ska inte kasta ut någon som har rätt att stanna
            i det här landet. Det finns många som har invandrarbakgrund även
            i vårt parti även jag, men det är ingenting jag behöver springa
            runt och skryta med. Det finns många med invandrarbakgrund som
            har röstat på oss i det här valet. Det är många människor som
            undrar vad det är ni sysslar med och vad De rödgröna sysslar med,
            som ser det totala misslyckandet runt om i det här landet och
            som inte har något som helst förtroende för det.
          </note>
          <note>
            Jag kan garantera att om vi står här om 2025 år jag kan satsa
            pengar på det kommer de förslag ni lägger fram nu inte att ha
            haft någon som helst effekt. Situationen kommer att vara mångfalt
            värre än vad den är i dag.
          </note>
          <note type="speaker">
            Anf. 96 ISMAIL KAMIL (FP) replik:
          </note>
          <note>
            Fru talman! Det låter mycket märkligt att säga på det sättet
            som du säger. Vi har satsat på olika områden där vi gör det lättare
            för nyanlända att etablera sig. Vi gör det lättare för nyanlända
            att skaffa sig ett jobb. Vi har också gjort det lättare att validera
            de examina som man har från utlandet. Det här har vi gjort ständigt
            under fyra år.
          </note>
          <note>
            Sverige har inte råd att ha hjärtspecialister som kör taxi. Sverige
            har inte råd med ingenjörer som går arbetslösa. Låt oss hjälpa
            dem, och låt oss på så sätt hjälpa Sverige!
          </note>
          <note type="speaker">
            Anf. 97 ABIR AL-SAHLANI (C):
          </note>
          <note>
            Fru talman! Det känns väldigt stort att få stå här i dag för
            första gången. Som den blatte jag är, är det tack vare Centerpartiets
            och vårt lands öppenhet som jag får göra det.
          </note>
          <note>
            Centerpartiet vet att människor både vill och kan ta ansvar för
            sina liv. Tyvärr har vi i Sverige under de senaste decennierna
            fråntagit människor ansvaret men även friheten att fatta egna
            beslut.
          </note>
          <note>
            I det svenska folkhemmet har det inte funnits plats för individen.
            Det kollektiva tänkandet har tagit död på den enskildes kreativitet.
            Det har i sin tur lett till det utanförskap som finns i dag i
            förorter som Tensta och Alby och bland ungdomar på den svenska
            landsbygden.
          </note>
          <note>
            Vi behöver bygga ett Sverige där människan står i centrum för
            vår politik och inte systemen. För mig handlar integration om
            öppenhet. För mig är integration en social process som ligger
            på individnivå, där det civila samhällets aktörer spelar en stor
            roll. För mig är integration inte politiska direktiv och allmän
            praxis. Vi måste få nya svenskar att känna sig hemma och välkomna
            till vårt land. Det är en process som tar tid, och vi kan också
            göra mycket från detta hus.
          </note>
          <note>
            Jag välkomnar alliansregeringens många förslag till förbättringar
            av integrationspolitiken, och jag tycker att den bästa förändringen
            är att integrationsministern nu är underställd Arbetsmarknadsdepartementet.
            Det är precis den linjen vi måste hålla när det gäller integrationspolitiken.
            Arbete är en förutsättning för att människor ska känna sig behövda,
            kunna lära sig språket faktiskt få en chans att lära sig språket
            och integreras i vårt samhälle. Arbete är också vägen ut ur fattigdom,
            och det leder till större frihet.
          </note>
          <note>
            Företagande har för många nya svenskar blivit vägen ut ur fattigdom
            och in till gemenskap och egenförsörjning. Nya företag är bra
            för vårt land. Det skapar nya jobb, mer skatteintäkter till vår
            välfärd och ett mer dynamiskt samhälle. Det är ingen hemlighet
            att för många nya svenskar är företagande den enda vägen ut ur
            fattigdom och utanförskap.
          </note>
          <note>
            Den största utmaningen för nya svenskar som vill starta företag
            är bristen på startkapital. Det går att lösa till exempel genom
            mikrolån, som inte nödvändigtvis behöver vara statligt finansierade.
            Det finns verksamheter på detta område som har gett väldigt goda
            resultat.
          </note>
          <note>
            För dem som är lite oroliga över Sveriges framtid och de svenska
            arbetstillfällena vill jag avslöja en liten hemlighet. Antalet
            arbetstillfällen i ett land är inte en statisk siffra. Ju fler
            människor som bor i vårt land och ju fler det är som arbetar,
            startar och driver företag, desto fler arbetstillfällen skapar
            vi liksom mer skatteintäkter till vår gemensamma välfärd.
          </note>
          <note>
            En annan hemlighet som kanske är undangömd i den svenska debatten
            är att vill man ta ansvar för Sverige och den framtida välfärden
            måste vi ha in fler människor. Ta in nya människor till Sverige
            gör vi inte enbart av god vilja. Fram till år 2015 kommer en halv
            miljon svenskar att ha gått i pension, och hur gör vi då, om vi
            inte redan i dag lägger grunden för ett mer öppet Sverige och
            för ett mer liberalt regelverk så att det blir lättare att anställa
            och lättare att starta och driva företag?
          </note>
          <note>
            Vi behöver också börja i dag med att tillvarata kompetensen hos
            de människor som finns här i dag. Jag vet inget annat land i världen
            som låter sina läkare köra taxi. Vi är väldigt duktiga i Sverige
            på många saker, och det är även Europa. Men vi är inte lika duktiga
            som till exempel Kanada och USA på att låta människor känna sig
            hemma i sitt nya hemland och att låta människor känna sig behövda
            och ha en meningsfull vardag och sysselsättning.
          </note>
          <note>
            Jag ser verkligen fram emot Alliansens integrationsarbete och
            -politik. Och återigen vill jag upprepa att integration börjar
            med människan. Det handlar om öppenhet. Det ligger på dig och
            mig. Det handlar om att få en meningsfull tillvaro och att få
            ett arbete.
          </note>
          <note>
            I anförandet instämde Anders Flanking (C), Michael Svensson (M)
            och Anna SteeleKarlström (FP).
          </note>
          <note type="speaker">
            Anf. 98 KENT EKEROTH (SD) replik:
          </note>
          <note>
            Fru talman! Det var mycket floskler i det anförandet.
          </note>
          <note>
            Det jag hörde från dig, Abir Al-Sahlani, var mer av samma. Det
            var mer av samma politik som har bedrivits under 3540 års tid.
            Det handlade om mer invandring. Invandringen har slagit rekord
            fyra år i rad under alliansregeringen. Det är bara mer av samma
            politik.
          </note>
          <note>
            Jag vill återkomma till det argument som alla återkommer till,
            att vi har en väldigt välutbildad taxistab och så vidare. Alla
            undersökningar i Sverige visar att invandringen kostar enorma
            mängder pengar. Jag pratar inte om norrmän som kommer hit. Jag
            pratar inte om finländare som kommer hit. Jag pratar om invandrare
            från Mellanöstern och Afrika först och främst. Det kostar enorma
            mängder pengar. Alla undersökningar visar det, internationella
            såväl som nationella.
          </note>
          <note>
            Förklara det här: Om invandringen är en så fantastisk ekonomisk
            tillgång, hur kommer det sig då att alla kommuner i Sverige som
            har fått ta emot en stor andel invandrare, till exempel Malmö
            och Södertälje, bönar och ber resten av kommunerna i Sverige om
            att de ska ta sitt ansvar och dela bördan? Om nu invandringen
            är en så fantastisk ekonomisk tillgång, varför bönfaller Sverige
            i sin tur EU och USA om att de ska ta sitt ansvar och dela bördan?
            Svaret är mycket enkelt: Det är ingen ekonomisk tillgång. Det
            är en ekonomisk börda.
          </note>
          <note type="speaker">
            Anf. 99 ABIR AL-SAHLANI (C) replik:
          </note>
          <note>
            Fru talman! Okej, det är ingen hemlighet att Sverigedemokraterna
            har något särskilt emot människor från Mellanöstern och Afrika.
            Det är bara att konstatera.
          </note>
          <note>
            Men om man betraktar människor som pengar, tycker att de är en
            ekonomisk belastning för vårt samhälle, kan jag inte riktigt hålla
            med om den människosynen.
          </note>
          <note>
            Det finns faktiskt ett misslyckande i Sverige. Vi har inte lyckats
            med vår integrationspolitik hittills, för vi har velat ta hand
            om människor, och vi har inte betraktat dessa människor som starka
            individer som kan ta hand om sig själva, som kan skapa sig en
            dräglig tillvaro och som inte behöver vara en belastning för samhället.
          </note>
          <note>
            Det är vår politik och vårt system som vi har misslyckats med.
            Det är inte människorna det är fel på. Det är kanske dags för
            er att börja inse att det är vi som har misslyckats med politiken.
          </note>
          <note type="speaker">
            Anf. 100 KENT EKEROTH (SD) replik:
          </note>
          <note>
            Fru talman! Du säger att vi inte ska se dem som en belastning.
            Men i stora drag är de en belastning. Detta är bara ett faktum.
            Det hjälper inte att blunda för det. Det försvinner inte.
          </note>
          <note>
            Du säger att det inte handlar om pengar. Men det var du som tog
            upp pengaargumentet. Det var du som pratade om vilken fantastisk
            ekonomisk tillgång det är. Det var inte jag som började prata
            om det. Det var du som började prata om pengar, inte jag.
          </note>
          <note>
            Ska vi prata om att ta hit folk för att hjälpa dem handlar det
            inte längre om arbetskraftsinvandring. Då handlar det om flyktinghjälp.
            Och, som jag sade i ett tidigare anförande, då är det inte humant
            att ta hit dem till Sverige. För varenda person vi tar hit till
            Sverige lämnar vi 10 000 att dö i svält eller sjukdomar i Afrika.
            Det är inte humant. Skilj på begreppen!
          </note>
          <note type="speaker">
            Anf. 101 ABIR AL-SAHLANI (C) replik:
          </note>
          <note>
            Fru talman! Jag vet inte om det var jag som började prata om
            att det kostar pengar. Det var du men okej.
          </note>
          <note>
            Man kan titta på er budgetmotion. Den handlar om att man ska
            dra ned på invandringen här men också om att man ska minska biståndsbudgeten
            till 0,7 procent. Det är en matematisk ekvation som inte går ihop.
          </note>
          <note>
            Sedan vet jag inte om en irakisk flykting som flytt från ett
            bathpartistiskt system i sitt hemland vill vara i det bathpartistiska
            Damaskus i Syrien. Är det humant?
          </note>
          <note type="speaker">
            Anf. 102 RICHARD JOMSHOF (SD) replik:
          </note>
          <note>
            Fru talman! Jag har en liten fråga, om det nu är så att pengar
            inte spelar någon roll. Om man inte får diskutera kostnader i
            samband med invandring eller människor i största allmänhet undrar
            jag: Varför företräder du inte en linje med helt öppna gränser?
            Varför inte bara säga att vi inte ska ha några gränser, att människor
            får flytta hur de vill, att det inte spelar någon roll allt är
            bara en tillgång?
          </note>
          <note>
            Varför tar vi bara emot så här få, 100 000, varje år? Varför
            inte 1 miljon eller 10 miljoner? Det är ju bara en ekonomisk vinst.
            Vi tjänar på det. Varför inte 20 miljoner?
          </note>
          <note>
            Jag tycker egentligen att det är en ganska skrämmande människosyn
            som du företräder, att du vill företräda en begränsning av invandringen.
            Det är skrämmande.
          </note>
          <note>
            Sedan säger du att det är en process som tar tid. Ja, det tar
            tid. Men hur lång tid? Jag skulle vilja veta: Hur lång tid tar
            integrationen i ditt Sverige? Jag menar att vi inte har någon
            tid.
          </note>
          <note>
            Det är ett totalt misslyckande vi ser runt om i det här landet.
            Jag är helt övertygad om att du har ädla mål. Du vill väl. Men
            det är en oerhört naiv politik ni företräder. Det kommer inte
            att göra saken bättre.
          </note>
          <note type="speaker">
            Anf. 103 ABIR AL-SAHLANI (C) replik:
          </note>
          <note>
            Fru talman! Ja, jag står hellre för en naiv integrationspolitik
            som tror på individen än för en sverigedemokratisk politik som
            misstror individen.
          </note>
          <note>
            Sedan gäller det frågan om jag företräder en idé om öppna gränser.
            Som liberal är min utgångspunkt att alla människor är lika värda
            och att alla är välkomna. Jag skulle helst vilja slippa alla gränser
            i hela världen och slippa alla pass.
          </note>
          <note>
            Vi är i slutändan människor. Och jag vill gärna betrakta dig
            först och främst som människa och sedan som sverigedemokrat. Jag
            ser till vem du i grunden är. Sedan kan jag börja titta på varifrån
            du kommer, vad du har för hudfärg och vad du har för religion.
            Jag tycker att det är fullständigt ointressant, men att du är
            en människa har i sig ett värde. Och som liberal måste jag tro
            på den idén jag är helt övertygad och det är det jag vill driva.
          </note>
          <note type="speaker">
            Anf. 104 RICHARD JOMSHOF (SD) replik:
          </note>
          <note>
            Fru talman! Jag tar för givet att den applåden också var till
            mig, för jag instämmer faktiskt i vad du nu sade, att alla människor
            har lika värde, att man inte ska sätta något värde utifrån hudfärg
            och så vidare. Jag bedömer människor som just individer. Det handlar
            om vad de gör och vad de säger. Jag håller med om det.
          </note>
          <note>
            Men du svarar inte på min fråga. Du företräder ändå en linje
            med en reglerad invandringspolitik. Billström har tidigare sagt
            jag vet inte om jag får nämna ditt namn när du inte kan gå upp
            och svara att har man inte flyktingskäl får man återvända. Det
            finns alltså en anledning till att man skickar hem människor.
          </note>
          <note>
            Men du borde företräda helt öppna gränser eftersom all invandring
            tydligen bara är någon sorts vinst.
          </note>
          <note type="speaker">
            Anf. 105 ABIR AL-SAHLANI (C) replik:
          </note>
          <note>
            Fru talman! Ja, på individnivå och som liberal företräder jag
            den linjen, med öppna gränser. Men vi är i en alliansregering
            som jag värdesätter väldigt högt. Och det är det här vi har kommit
            överens om. Därför kommer jag att tycka att Billström lägger fram
            väldigt bra förslag, och vi kommer gemensamt att utveckla vår
            politik så att ännu fler människor kan få komma till Sverige,
            så att vi kan bli rikare på individer och idéer men även på erfarenheter
            och kompetens.
          </note>
          <note>
            Ja, jag företräder den linjen, med helt öppna gränser.
          </note>
          <note type="speaker">
            Anf. 106 AMINEH KAKABAVEH (V) replik:
          </note>
          <note>
            Fru talman! Jag tänkte ställa en fråga till Abir. Man pratar
            jättemycket och det känner jag igen från Maud Olofsson om att
            alla människor i Sverige är individer, och de är företagare, som
            om det inte finns någon löntagare. Det är inte obekant.
          </note>
          <note>
            Men frågan är: Vad har Centerpartiet för egen politik när det
            gäller migration och integration? Ni har faktiskt varit med i
            den här alliansen i fyra år, och det kommer ytterligare fyra år.
          </note>
          <note>
            Vad jag förstod av din fråga handlar det här inte om samhällets
            problem. Det är individernas. Integrationsfrågan handlar om individerna.
            Man bortser från att det faktiskt finns strukturell diskriminering,
            öppen rasism och smygrasism. Det finns boendesegregation. Det
            finns bostadssegregation, arbetslöshet och så vidare. Allt är
            invandrarnas eller individernas eget fel. Då är det också intressant
            att analysera det utifrån Centerpartiets politik.
          </note>
          <note type="speaker">
            Anf. 107 ABIR AL-SAHLANI (C) replik:
          </note>
          <note>
            Fru talman! Centerpartiet företräder självklart en politik som
            är baserad på individnivå, men en individ ingår även i en social
            kontext, ett socialt sammanhang.
          </note>
          <note>
            Som jag tidigare svarade mina riksdagskolleger är det systemet
            som har misslyckats. Det är inte individen.
          </note>
          <note>
            Det svenska systemet har utgått från en norm som inte längre
            är aktuell. Det är en norm som så att säga har byggt på folkhemmet,
            där alla är uppfostrade på ungefär samma sätt och alla tänker
            på samma sätt. Individen och att vi faktiskt är olika, även om
            jag är från Norrland och någon annan från Skåne, har inte kommit
            fram. Det finns inte utrymme för det.
          </note>
          <note>
            Vi i Centerpartiet tycker att människor ska få ett arbete. Det
            är där integrationen börjar. Det handlar om att få rutin i sin
            vardag, att få tjäna sina egna pengar och att få tillbaka respekten
            från sina barn i stället för att sitta hemma och inte känna sig
            behövd. Det är detta som Centerpartiet driver.
          </note>
          <note type="speaker">
            Anf. 108 AMINEH KAKABAVEH (V) replik:
          </note>
          <note>
            Fru talman! Det var när folkhemmet var så pass starkt som jag
            och du och många andra kunde komma in i det svenska samhället.
            Därför är det bra med folkhemmet.
          </note>
          <note>
            När man har den här idén om att alla människor är företagare
            och inte löntagare kommer också idén om att det handlar om våra
            plånböcker. Vems är tjockast? Den personen kan köpa och starta
            företag. Det är den politik som högern har genomfört under de
            här åren, och detta kommer att fortsätta. Det är det som också
            skapar sverigedemokrater och mycket annan främlingsfientlighet
            både i samhället och i Sveriges riksdag.
          </note>
          <note type="speaker">
            Anf. 109 ABIR AL-SAHLANI (C) replik:
          </note>
          <note>
            Fru talman! Jag vill bara påpeka för Amineh att detta är precis
            vad folkhemmet har skapat. Det är Sverigedemokraterna.
          </note>
          <note>
            Det handlar om att strömlinjeforma alla individer, att ta bort
            det faktum att vi är olika, att vi fungerar på olika sätt och
            att vi behöver olika utrymmen. En del behöver mer än andra. En
            del behöver mindre.
          </note>
          <note>
            Man har fråntagit individen ansvaret för sina egna beslut, för
            sitt eget liv och den egna makten. Det är där det har brustit.
            Det är därför som vi kan känna att det finns en stor känsla av
            utanförskap även på den svenska landsbygden. Alltihop bygger på
            det svenska folkhemmet.
          </note>
          <note type="speaker">
            Anf. 110 WILLIAM PETZÄLL (SD):
          </note>
          <note>
            Fru talman! Sverige har fått en opposition i riksdagen ett enda
            parti i opposition mot den havererade invandrings- och integrationspolitiken
            som övriga partier varit och är rörande överens om men vars konsekvenser
            man varken tagit ansvar för, varit kapabel att hantera eller ens
            har civilkurage nog att erkänna.
          </note>
          <note>
            Massinvandringen till Sverige, som utmärker sig i jämförelser
            med samtliga övriga europeiska länder sett till vår befolkningsstorlek,
            där vi varje år tilldelar mellan 50 000 och 100 000 permanenta
            uppehållstillstånd gör att den förda politiken är milt sagt extrem,
            något som också den före detta statssekreteraren Lars Danielsson
            valde att kommentera på följande sätt i Sverige radio 2008: Alla
            politiska partier i Sverige har varit överens om att vi ska ha
            en mycket liberal asyl- och migrationslagstiftning. Det här skiljer
            oss från i stort sett alla andra medlemsländer i Europa. Effekten
            blir då att de andra ser oss som lite tokiga extremister.
          </note>
          <note>
            Sedan 1980 har Sverige beviljat ca 1,25 miljoner uppehållstillstånd.
            I närmare 20 år har man från er övriga partier hört hur ni vill
            lösa alla integrationsproblem. Nu står vi här med facit i hand.
            Problemen har enbart förvärrats.
          </note>
          <note>
            Om man vill säga något snällt om de åtgärder som ni har pysslat
            ihop skulle man väl åtminstone kunna säga att de har varit fantasifulla
            och kanske innehållit en viss välmening. Väljer man i stället
            att inte vara snäll utan hålla sig till sanningen, vilket jag
            har för avsikt att göra de kommande fyra åren, måste de integrationspolitiska
            åtgärderna endast sammanfattas som naiva, kostsamma, ineffektiva
            och på det hela taget svårt misslyckade.
          </note>
          <note>
            I Svenska Dagbladet för några år sedan uppgav statsministern
            följande: Det sprids en sorts föreställning att det mångkulturella
            samhället inte fungerar. Och det ropas på stramare regler och
            kulturell likriktning. Våra motmedel måste vara att visa att det
            mångkulturella samhället fungerar bättre.
          </note>
          <note>
            Låt oss då kolla på några av alla de konsekvenser som de här
            så kallade motmedlen kombinerat med massinvandringen har orsakat.
          </note>
          <note>
            Välbehövliga välfärdssatsningar får stå tillbaka för en betungande
            massinvandring. Vi har en samhällssplittring och motsättningar
            till följd av hårt segregerade samhällen där olika grupper lever
            efter olika värdesystem värdesystem som ofta skiljer sig väldigt
            radikalt från majoritetssamhället. Svenska ungdomar utsätts för
            svenskfientlighet i form av rasism, trakasserier, hot och överfall.
            Vi har ett förvärrat utanförskap och en förvärrad arbetslöshet.
            Judar och svenskar tvingas fly inom det egna landet på grund av
            den alltför långtgående islamiseringen. Det finns en utbredd hederskultur
            som dagligen tvingar hundratals kvinnor att leva som fångar i
            sina egna hem.
          </note>
          <note>
            Det sistnämnda kanske i och för sig inte upprör Moderaterna speciellt
            mycket med tanke på att man själv har bidragit till att släpa
            in en islamist i den här riksdagen som öppet förespråkar kvinnomisshandel.
          </note>
          <note>
            Till sjuklövern det vill säga samtliga av er övriga partier i
            den här församlingen, för i den här frågan agerar ni precis som
            om ni vore rörande överens har jag en sak att säga: Det är ingen
            föreställning att det mångkulturella samhället har misslyckats.
            Det är ett vetenskapligt faktum.
          </note>
          <note>
            Invandringsdebatten här hemma i Sverige förs nästan hela tiden
            utifrån människors känslor men aldrig utifrån vedertagna fakta.
            Det är sällan man hör några konkreta argument som faktiskt motiverar
            den betungande massinvandring som vi har, med undantag för att
            Sverige även i fortsättningen ska vara solidariskt.
          </note>
          <note>
            Men som min partikollega var inne på tidigare lever långt över
            20 miljoner människor världen över i akut behov av grundläggande
            vård och omsorg. Det är människor som till skillnad från majoriteten
            av dem som kommer hit inte har råd att betala 100 000 kronor till
            någon flyktingsmugglare och ta sig till ett av världens nordligaste
            länder. Nej, det är människor som knappt har tak över huvudet,
            vatten eller mat för dagen.
          </note>
          <note>
            I förhållande till dessa 20 miljoner verkligt nödlidande människor
            världen över hjälper Sverige väldigt få människor till en oerhört
            hög kostnad. Den flyktingpolitik som ni alla här ställer er bakom
            är kostnadsineffektiv, och den gynnar ett fåtal redan privilegierade
            människor samtidigt som den missgynnar det stora flertalet.
          </note>
          <note>
            Vi menar att utgångspunkten för flyktingpolitiken i stället borde
            vara att vi hjälper människor i betydligt större utsträckning
            på plats i krisernas närområden. På så vis kan vi hjälpa mångdubbelt
            fler än vad vi gör med dagens kostnadsineffektiva politik. Det
            menar jag är en sann human flyktingpolitik.
          </note>
          <note>
            Vi sverigedemokrater är här i riksdagen, och vi är beredda att
            ta ett helhetsansvar för de problem som er politik är en direkt
            konsekvens av. Genom att sänka antalet invandrare till en rimlig
            nivå och göra upp med den kravlösa integrationspolitiken och i
            stället ställa tydliga krav på de människor som har för avsikt
            att bosätta sig här permanent att också anpassa sig och ta seden
            dit man kommer skapar vi förutsättningar för att återupprätta
            sammanhållningen den sammanhållning som hela vår välfärd i grunden
            vilar på.
          </note>
          <note>
            Fru talman! Jag lovar att ni övriga partier i kammaren kommer
            att få det oerhört svårt i nästa valrörelse att motivera för alla
            väljare att de ska fortsätta att vara med och finansiera kanske
            världens mest extrema invandringspolitik. Jag är innerligt glad
            att jag inte tillhör något av de partierna!
          </note>
          <note>
            (Applåder)
          </note>
          <note>
            I detta anförande instämde Kent Ekeroth, Josef Fransson, Carina
            Herrstedt, Richard Jomshof och Sven-Olof Sällström (alla SD).
          </note>
          <note type="speaker">
            Anf. 111 FREDRIK SCHULTE (M) replik:
          </note>
          <note>
            Fru talman! Vi hörde i den allmänpolitiska debatten för någon
            dryg timme sedan hur William Petzäll hade ett ganska hätskt utfall
            mot islam. Det går inte att förneka att det finns strömningar
            i den muslimska världen i dag som är djupt förtryckande, till
            exempel i Saudiarabien och i Iran.
          </note>
          <note>
            Men historien lär oss samtidigt att detta är ett förtryck som
            har förekommit även i kristendomen och i de flesta religioner.
            Vi brände kvinnor på bål här i Sverige. Vi införde kvinnlig rösträtt
            för inte mer än 100 år sedan. Vi tvingade kvinnor att gifta sig
            med män som de inte ville gifta sig med.
          </note>
          <note>
            Det finns 100 miljoner muslimer som gör en annan tolkning av
            islam än den som William Petzäll gör. Det finns hundratusentals
            svenska muslimer som gör en annan tolkning av islam än den som
            William Petzäll gör, men han väljer ändå att dra dem över samma
            kam.
          </note>
          <note>
            Ser inte William Petzäll problemet med det och att det därför
            finns anledning för oss att också betrakta honom som rasist?
          </note>
          <note>
            (Applåder)
          </note>
          <note type="speaker">
            Anf. 112 WILLIAM PETZÄLL (SD) replik:
          </note>
          <note>
            Fru talman! Låt mig säga så här: Vilket västland vi än talar
            om där islam har fått fotfäste har det alltid inneburit minst
            tre konsekvenser. Vi kan se ett hederstänkande breda ut sig, där
            kvinnor mördas och där de får leva som fångar i sina egna hem.
            Vi ser hur demokratiska fri- och rättigheter inskränks. Det har
            vi många exempel på bara här i Sverige. Vi ser hur intoleransen
            mot judar och sexuella minoriteter också ökar i takt med islamiseringen.
          </note>
          <note>
            Jag ser det som hedervärt att vara kanske den enda företrädaren,
            tillsammans med mitt parti, som faktiskt i stället står upp för
            fundamentala värden om öppenhet, alla människors lika värde och
            inte minst kvinnors rättigheter. Om vi vill försvara till exempel
            kvinnlig rösträtt och kvinnors frihet gör vi nog klokt i att en
            gång för alla sätta ned foten mot islamiseringen av vårt land.
          </note>
          <note>
            (Applåder)
          </note>
          <note type="speaker">
            Anf. 113 FREDRIK SCHULTE (M) replik:
          </note>
          <note>
            Fru talman! Jag tror inte på att döma någon på förhand, och jag
            tycker att det många gånger är larvigt hur vi i debatten har fått
            höra hur Sverigedemokraterna betraktas som ett odemokratiskt och
            ett nazistiskt parti.
          </note>
          <note>
            Jag tänker döma varje sverigedemokrat individuellt, men det framgår
            ganska tydligt att William Petzäll företräder åsikter som inte
            går att betrakta som annat än rasistiska, som drar alla människor
            över en kam, som säger att överallt där islam finns och islam
            är i hans ögon bara en och samma sak förekommer förtryck.
          </note>
          <note>
            Det är en människosyn som jag kraftigt tar avstånd ifrån.
          </note>
          <note type="speaker">
            Anf. 114 WILLIAM PETZÄLL (SD) replik:
          </note>
          <note>
            Fru talman! Sist jag kollade var det inte rasism att kritisera
            en politisk ideologi vilket islam också till viss del är.
          </note>
          <note>
            Att kritisera en religion är precis som att kritisera kommunism
            eller nazism. Det har vi naturligtvis vår fulla rätt att göra,
            och är det så att vi kan se väldigt negativa konsekvenser som
            islam för med sig, vilket jag var inne på tidigare, är det för
            mig en självklarhet att stå upp mot alla totalitära krafter, oavsett
            om det är nazism, kommunism eller islam.
          </note>
          <note>
            Att kritisera en ideologi kan aldrig vara rasism!
          </note>
          <note>
            (Applåder)
          </note>
          <note type="speaker">
            Anf. 115 GUNNAR ANDRÉN (FP) replik:
          </note>
          <note>
            Fru talman! Jag har en fråga till herr Petzäll.
          </note>
          <note>
            Nu är valrörelsen över. Vi befinner oss i Sveriges riksdag, och
            det gör att man får anledning att granska vad ni tycker i sak.
            Jag har sett i er budgetmotion att ni vill minska invandringen
            med 90 procent. Därav kan man dra den konkreta slutsatsen att
            ni vill öka invandringen med 10 procent.
          </note>
          <note>
            Vem ska avgöra vilka de 10 procenten är som ska få stanna? Hur
            många är det? Det är viktigt att veta detta när vi behandlar budgeten
            i Sveriges riksdag. Vem ska avgöra detta? Hur många är 10 procent?
          </note>
          <note type="speaker">
            Anf. 116 WILLIAM PETZÄLL (SD) replik:
          </note>
          <note>
            Fru talman! Till skillnad från det parti som Gunnar Andrén representerar,
            som också har satsat och slösat svenska skattebetalares pengar
            det rör sig om tiotals miljarder kronor varje år på människor
            som över huvud taget inte ens har flyktingstatus utan som ofta
            har tillhört kategorin anhöriginvandrare vill vi i första hand
            prioritera endast dem som faktiskt har giltiga asylskäl. Det rör
            sig i första hand om konventionsflyktingar och kvotflyktingar
            som Sverige blir tilldelat.
          </note>
          <note>
            Utifrån dagens invandring skulle en 90-procentig minskning i
            runda slängar innebära att vi tar emot 8 00010 000 människor varje
            år.
          </note>
          <note type="speaker">
            Anf. 117 GUNNAR ANDRÉN (FP) replik:
          </note>
          <note>
            Fru talman! Jag avstår naturligtvis från att använda några som
            helst invektiv mot herr Petzäll. Man ska inte göra det i Sveriges
            riksdag. Valrörelsen är som bekant över.
          </note>
          <note>
            Nu hörde alla i denna kammare att sanningen är den att Sverigedemokraterna
            önskar öka invandringen till Sverige med, som herr Petzäll sade,
            i runda slängar 8 00010 000.
          </note>
          <note type="speaker">
            Anf. 118 WILLIAM PETZÄLL (SD) replik:
          </note>
          <note>
            Fru talman! Det var ett märkligt sätt att vända på siffrorna.
          </note>
          <note>
            Om man i en text enkelt och kortfattat skriver att man vill begränsa
            invandringen med 90 procent, innebär det att det återstår 10 procent.
            Det är enkel matematik. Eller?
          </note>
          <note type="speaker">
            Anf. 119 HANIF BALI (M) replik:
          </note>
          <note>
            Fru talman! Jag tycker att det är lite beklagligt att vi hamnar
            i debatter om hur många som ska eller inte ska komma in. Jag tycker
            att vi ska fokusera lite på vad vi ska göra med dem som är här.
          </note>
          <note>
            Det är ett självklart faktum att det svenska samhället och i
            stort sett socialdemokratiska kommuner har misslyckats med integrationen.
            Det finns faktiskt inget statistiskt samband mellan arbetslöshet
            i en kommun och andelen invandrare, men det finns ett bra samband
            mellan om De rödgröna styr och arbetslösheten bland invandrare.
          </note>
          <note>
            Erkänner ni att det finns kommuner som har en hög andel invandrare,
            inga integrationsproblem och låg arbetslöshet där vi tjänar otroligt
            stora summor skattepengar på att invandrare jobbar? Det finns
            kommuner som Gnosjö och Solna som verkligen är i framkant och
            visar att en bra integrationspolitik fungerar. Erkänner ni att
            de finns eller låter ni era ideologiska skygglappar täcka för?
          </note>
          <note type="speaker">
            Anf. 120 WILLIAM PETZÄLL (SD) replik:
          </note>
          <note>
            Fru talman! Sverigedemokraternas uppfattning är givetvis att
            invandring kan vara positivt och kan bidra både kulturellt och
            ekonomiskt om den är av rätt jordmån.
          </note>
          <note>
            Hanif Bali pekade ut Gnosjö. Det är inte så att den största delen
            invandrare utgörs av analfabetiska somalier, människor från Mellanöstern
            eller Afrika. Det är oftast redan välutbildade främst asiater
            som väljer att bosätta sig i kommunen och som har kommit in i
            samhället snabbt. Det perspektivet välkomnar vi. Det är givetvis
            positivt.
          </note>
          <note>
            Men det är inte den invandringen som vi främst kritiserar. Vi
            fick till exempel höra att ju fler invandrare vi tar emot, desto
            fler arbetstillfällen blir det och desto mer kommer ekonomin att
            blomstra. Hur kommer det sig då att till exempel Malmö kommun
            är en av Sveriges fattigaste kommuner? Det är en kommun som har
            tagit emot många invandrare. Samtidigt är Vellinge, som knappt
            har tagit emot någon invandrare, en av Sveriges rikaste kommuner.
          </note>
          <note>
            Det finns ett tydligt samband mellan antalet invandrare vi tar
            emot och de problem som skapas. Vi bygger hela tiden utanförskap
            och segregation genom att vi inte tar hand om dem som redan befinner
            sig i landet.
          </note>
          <note type="speaker">
            Anf. 121 HANIF BALI (M) replik:
          </note>
          <note>
            Fru talman! Jag vill bara informera William Petzäll om att Sveriges
            rikaste kommun är Solna sett till capita i soliditet och offentliga
            finanser. Den kommunen har Sveriges åttonde högsta andel utrikesfödda.
            Vi sitter inte med någon gränspatrull i Solna och väljer bort
            somalier men tycker att det är okej med kineser. Det är inte alls
            så det funkar. Vi ser till att människor hamnar i arbete.
          </note>
          <note>
            Varför är ni emot arbetskraftsinvandring, det vill säga de invandrare
            som har ett jobb redan före de kommer in i landet? Det är inte
            de som är det stora samhällsproblemet i Sverige.
          </note>
          <note type="speaker">
            Anf. 122 WILLIAM PETZÄLL (SD) replik:
          </note>
          <note>
            Fru talman! Under den kanske djupaste lågkonjunkturen sedan 30-talet
            öppnade Hanif Balis parti tillsammans med Miljöpartiet för en
            generell arbetskraftsinvandring. Det var i en tid då vi såg hur
            många fick gå från sina arbeten. I en sådan situation valde ni
            att öppna för en generell arbetskraftsinvandring. Vi hade en rekordstor
            arbetslöshet som översteg 10 procent där var fjärde ungdom saknade
            ett arbete att gå till. Vad har ni att säga till de föräldrar
            som fick gå från Volvo, Saab eller annat arbete samtidigt som
            ni valde att ta emot arbetskraftsinvandrare? Vi har jobb. Det
            handlar om att omställa den arbetskraft som vi redan har i det
            här landet.
          </note>
          <note type="speaker">
            Anf. 123 Statsrådet TOBIAS BILLSTRÖM (M) replik:
          </note>
          <note>
            Fru talman! Det här är den allmänpolitiska debatten som kommer
            efter att regeringen har levererat sin budget. Det kan vara intressant
            att ställa frågan till William Petzäll med utgångspunkt i Sverigedemokraternas
            budgetförslag. Ni förutskickar att ni på ett år ska ta ned anhörig-
            och asylinvandringen med ungefär 90 procent för att finansiera
            era enorma ökningar på välfärdssektorn. Hur är detta möjligt?
            Hur tänker ni uppnå detta utan att samtidigt bryta mot Genèvekonventionen,
            mot Europakonventionen om de mänskliga rättigheterna och mot Europeiska
            unionens lagstiftning som vi är bundna av eftersom vi är medlemmar
            i unionen? Jag vet att Petzäll och hans parti vill lämna unionen.
            Det är inget nytt, men det kan man inte göra från ett år till
            ett annat. Hur ska ni få ihop er budget?
          </note>
          <note type="speaker">
            Anf. 124 WILLIAM PETZÄLL (SD) replik:
          </note>
          <note>
            Fru talman! Vårt förslag om att begränsa invandringen med 90
            procent utgår från den nivå som våra nordiska grannländer har,
            ungefär som i Danmark och i Finland. Menar Tobias Billström att
            Danmark och Finland under flera år har brutit mot allehanda konventioner?
            Jag har svårt att tro det.
          </note>
          <note>
            Vi vill frångå den totalhavererade invandringspolitik som ni
            har bedrivit i jag vet inte hur många decennier och som har inneburit
            sådana oerhört svåra sociala och ekonomiska problem för landet.
            Jag tycker inte att man behöver vara en raketforskare för att
            räkna ut att om vi har en stor andel invandrare som lever i utanförskap
            kommer situationen aldrig att bli bättre genom att vi importerar
            förnyat utanförskap varje år. Varför inte börja ge dem som redan
            är här en rejäl möjlighet till anpassning och få ett arbete? Det
            är det vi vill göra med vår minskning. Det är också där vi kommer
            att hämta stora pengar.
          </note>
          <note>
            Vi prioriterar välfärd före en betungande massinvandring.
          </note>
          <note type="speaker">
            Anf. 125 Statsrådet TOBIAS BILLSTRÖM (M) replik:
          </note>
          <note>
            Fru talman! Petzäll inledde tidigare med att säga att han skulle
            hålla sig till sanningen under dessa fyra år. Det börjar bra,
            om man säger så.
          </note>
          <note>
            Först och främst kan jag snabbt konstatera att jag inte fick
            något svar på min fråga. Hur tänker ni åstadkomma denna neddragning
            från ett år till ett annat? Det är inte möjligt utan att bryta
            mot EU:s regelverk, och då kommer vi att bli bötfällda och behöva
            ta pengar från vår budget för att betala böterna när EU-domstolen
            har avkunnat sina domar.
          </note>
          <note>
            Apropå Danmark: Ja, Danmark har ett undantag från regelverket
            på det rättsliga och inrikes området som vi inte har. Finland
            är mindre känt. Alltså åker färre människor dit.
          </note>
          <note type="speaker">
            Anf. 126 WILLIAM PETZÄLL (SD) replik:
          </note>
          <note>
            Fru talman! Tro mig: Sanna minna ord. Jag har absolut inga som
            helst invändningar mot att bryta mot EU:s regler.
          </note>
          <note>
            Faktum är att vi måste kunna få bestämma över vilken invandringspolitik
            vi vill ha i vårt land. Det är inte rimligt att några Armaniherrar
            i Bryssel, som inte har någon som helst insyn i de problem vi
            har i det här landet, ska bestämma över våra huvuden vilken nivå
            på invandringen vi ska ha. Det är väljarna och svenska folket
            som ska bestämma. Det är den principen vi utgår från.
          </note>
          <note type="speaker">
            Anf. 127 EVA-LENA JANSSON (S) replik:
          </note>
          <note>
            Fru talman! För mig är det viktigt att i den här debatten poängtera
            att Socialdemokraterna står för alla människors lika rätt och
            lika värde. Vi vill inte dela upp människor i vi och dem.
          </note>
          <note>
            Jag har en fråga till William Petzäll utifrån de inlägg som har
            gjorts tidigare i debatten och utifrån frågorna om budgeten. Petzäll
            har tidigare redovisat att man tänker hjälpa människor i andra
            länder. Samtidigt redovisar man i sin budget att man vill minska
            biståndsanslaget. Hur får man ihop minskat biståndsanslag med
            att man ska hjälpa människor i deras hemländer?
          </note>
          <note type="speaker">
            Anf. 128 WILLIAM PETZÄLL (SD) replik:
          </note>
          <note>
            Fru talman! Det är väldigt enkelt. Den som är någorlunda insatt
            i biståndspolitiken måste kunna skilja på två olika kategorier
            och typer av bistånd: katastrofbistånd och utvecklingsbistånd.
            Det vi vill dra ned på och det ni har slösat mina och alla andra
            svenska skattebetalares pengar på jag vet inte hur länge är de
            biståndspengar som pumpas in i diktatoriska länder till ineffektiva
            biståndsprojekt som inte uppnår några som helst resultat.
          </note>
          <note>
            Det bistånd som vi däremot väljer att prioritera och öka är sådant
            bistånd som ska gå till verkligt nödlidande människor i krisländernas
            direkta närområden. Det är där vi kan hjälpa betydligt fler människor
            för en betydligt mindre summa. Det är en sann, human flyktingpolitik.
          </note>
          <note>
            Vår flyktingpolitik hjälper mångdubbelt fler än din och Socialdemokraternas.
          </note>
          <note type="speaker">
            Anf. 129 EVA-LENA JANSSON (S) replik:
          </note>
          <note>
            Fru talman! Då redovisade William Petzäll att man drar ned biståndet
            med 8 miljarder kronor. Det är 8 miljarder kronor mindre till
            fattiga nödlidande som på olika sätt har problem ute i världen.
            Sverigedemokraterna förbehåller sig alltså rätten att tala om
            vilka människor utanför Sveriges gränser som har behov och vilka
            man kan ge stöd och hjälpa på olika sätt både på plats och här
            i Sverige.
          </note>
          <note>
            Jag ställer inte upp på deras värderingar, jag ställer inte upp
            på deras politik, och jag är glad att vi har en helt annan budgetmotion.
          </note>
          <note type="speaker">
            Anf. 130 WILLIAM PETZÄLL (SD) replik:
          </note>
          <note>
            Fru talman! För mig som sverigedemokrat är det en självklarhet
            att om vi ser att en väldigt stor del av svenska folkets gemensamma
            skattemedel pumpas in i diktatoriska länder och går till ineffektiva
            biståndsprojekt som inte uppnår några som helst resultat, då är
            det ett väldigt simpelt ställningstagande för mig som sverigedemokrat
            att välja att plocka de pengarna och i stället prioritera svenskarnas
            gemensamma välfärd.
          </note>
          <note type="speaker">
            Anf. 131 LARS-ARNE STAXÄNG (M) replik:
          </note>
          <note>
            Fru talman! Jag tror att det har framgått att William Petzäll
            tycker att det finns integrationsproblem i Sverige. Visst kan
            man hålla med att om att det finns och har varit problem.
          </note>
          <note>
            Men jag har också konstaterat att hans enda svar är: Stäng gränserna,
            stopp, stopp och stopp! Det skulle lösa problemen. Alliansregeringen
            försöker i stället på olika sätt få människor i arbete och till
            språkinlärning, som är den bättre vägen att gå.
          </note>
          <note>
            Nu har jag en direkt fråga till William Petzäll. Du kanske känner
            till att vi har ett demografiskt problem framöver. I dag går det
            tre arbetstagare på en pensionär. Redan om 1015 år kommer vi att
            ha två arbetstagare på en pensionär, och vi kommer att ha brist
            på arbetskraft.
          </note>
          <note>
            Vad är er lösning på detta, framför allt till arbeten i vård,
            omsorg och liknande?
          </note>
          <note>
            Arbetskraftsinvandringen har varit mycket lyckosam. Den har inte
            tagit jobb från andra här i Sverige.
          </note>
          <note type="speaker">
            Anf. 132 WILLIAM PETZÄLL (SD) replik:
          </note>
          <note>
            Fru talman! Det har varit ett ständigt återkommande argument
            när man försöker motivera att vi ska fortsätta att vara kanske
            ett av de länder i världen som har störst invandring.
          </note>
          <note>
            Jag tycker att det blir ett märkligt resonemang när man säger
            att vi eventuellt i framtiden kan komma att ha ett arbetskraftsbehov.
            Som jag uppfattar dig menar du att vi ska ta hit en väldig massa
            människor och sätta dem i ett tillfälligt utanförskap och att
            de sedan om vi eventuellt behöver dem i framtiden, när vi har
            en del människor som går i pension kanske kommer att få ett arbete.
            Det är inte rimligt.
          </note>
          <note>
            Om en sådan situation över huvud taget uppstår vill vi att man
            återupprättar någon form av gästarbetarsystem, som många andra
            europeiska länder har gjort. Men det är inte rimligt att ta hit
            en väldig massa människor för att vi eventuellt kan komma att
            behöva dem i framtiden och att de till dess ska leva i ett tärande
            utanförskap.
          </note>
          <note type="speaker">
            Anf. 133 LARS-ARNE STAXÄNG (M) replik:
          </note>
          <note>
            Fru talman! Jag tror inte att någon vill sätta de människorna
            i tillfälligt utanförskap det var konstigt sagt. Det gäller att
            få in de människor som kommer utifrån i arbete så fort som möjligt.
            Det är det som kallas integration.
          </note>
          <note>
            Vi behöver dessa människor. Om man inte har tänkt igenom den
            här situationen kommer vi att ha en jättelik bristsituation. Det
            är då problemen kommer och man kommer att fråga: Varför gjorde
            ni inte mer, kanske just nu, för att få en riktig integration?
          </note>
          <note type="speaker">
            Anf. 134 WILLIAM PETZÄLL (SD) replik:
          </note>
          <note>
            Fru talman! Det är för närvarande massarbetslöshet här i landet.
            Det är inte så att det finns en väldig massa jobb för alla de
            människor som kommer hit, utan människor saknar jobb att gå till.
            Vi är inte just nu i den situation som du pratar om.
          </note>
          <note>
            Som jag sade tidigare: Skulle vi hamna i en sådan situation är
            vi givetvis öppna för att kunna rekrytera en del spetskompetens
            men också återupprätta ett gästarbetarsystem för de människorna,
            så att de kan komma hit och jobba tillfälligt men inte sätta dem
            i utanförskap, som givetvis blir konsekvensen, eftersom vi inte
            har några jobb att erbjuda just nu.
          </note>
          <note type="speaker">
            Anf. 135 AMINEH KAKABAVEH (V) replik:
          </note>
          <note>
            Fru talman! Jag begärde replik eftersom jag tycker att det är
            väldigt märkligt att Sverigedemokraterna och deras representanter
            här i riksdagen sprider sådan skräckpropaganda, som om Sverige
            tar emot massinvandring. Det stämmer inte. Sverige har blivit
            fällt på grund av Genèvekonventionen eftersom vi har skickat folk
            till andra länder dit man inte borde skicka folk.
          </note>
          <note>
            Sverige tar inte emot så många invandrare som ni tror, utan det
            är väldigt få. Jag vet inte om det är mindre än 5 0006 000 FN-kvotflyktingar
            eller något sådant.
          </note>
          <note>
            Det ni säger stämmer inte. Sprid inte skräckpropaganda!
          </note>
          <note>
            Och beträffande regimer: Man pratar till exempel bara om hur
            farligt islam är. Självfallet är judendomen inte mindre farlig.
            Titta på Israel, där könsapartheid råder! Ni är tysta om det!
          </note>
          <note type="speaker">
            Anf. 136 WILLIAM PETZÄLL (SD) replik:
          </note>
          <note>
            Fru talman! Att man från Vänsterpartiets sida tar upp judendomen
            förvånar mig inte alls. Under de senaste åren har man hört ett
            antal ganska grova antisemitiska uttalanden från dem.
          </note>
          <note>
            Tro mig, det är inte vi som piskar upp en hatstämning här i landet.
            Så sent som före valet stod din partiledare och hetsade vänsterextremister
            samma personer som har utfört flera mycket allvarliga attacker
            mot mina partikamrater.
          </note>
          <note>
            Du säger att vi inte har massinvandring. Okej, men att man på
            ett år tar emot och beviljar uppehållstillstånd åt 100 000 människor,
            vad är det om inte massinvandring?
          </note>
          <note type="speaker">
            Anf. 137 AMINEH KAKABAVEH (V) replik:
          </note>
          <note>
            Fru talman! Debatten handlar om integration och migration. Den
            handlar inte om min partiledare. Självfallet står Vänsterpartiet
            för att vi är den enda socialistiska oppositionen här i riksdagen
            som står för allas lika värde. Det ska gälla.
          </note>
          <note>
            De problem som råder i dag i samhället men också det som har
            dykt upp, både ni och de problemen, den situationen finns på grund
            av att den rådande politiken i Sverige är fruktansvärd. Man ställer
            inte upp för människorna i förorterna. Det har ni tyvärr nappat
            på.
          </note>
          <note>
            Det ni säger stämmer inte. Er politik är hel grundlös.
          </note>
          <note type="speaker">
            Anf. 138 WILLIAM PETZÄLL (SD) replik:
          </note>
          <note>
            Fru talman! Du anklagar mitt parti, som aldrig ens suttit i riksdagen
            tidigare, för de enorma problem som är en direkt konsekvens av
            er politik tillsammans med Socialdemokraterna och alla andra partier.
            Men det är ju massinvandringen och frånvaron av en assimileringspolitik
            som i grunden har skapat de problem som vi har.
          </note>
          <note>
            Det är ert parti som skapar motsättningar i samhället. Det är
            er politik som skapar de motsättningar som vi kan se. Er politik
            är en direkt konsekvens av de problem som vi har.
          </note>
          <note type="speaker">
            Anf. 139 ROGER HADDAD (FP) replik:
          </note>
          <note>
            Fru talman! Jag tycker att William Petzäll borde vara lite mer
            saklig i sina inlägg. Vi har varken massarbetslöshet eller massinvandring.
            Några av de uppehållstillstånd som du nämner beror på att människor
            har varit här i fem sex år innan man över huvud taget får ett
            uppehållstillstånd.
          </note>
          <note>
            En sak är klar: Det finns brister i svensk integrationspolitik
            men de beror inte på att vi har massinvandring, utan de beror
            på att man inte har ställt tydligare krav på vare sig statlig
            eller kommunal nivå, att man inte har bedrivit en bra skolpolitik
            eller bostadspolitik.
          </note>
          <note>
            Jag är glad över att vissa enkäter pekar på att fler svenskar
            är positiva till invandrare. Det handlar inte om asiater utan
            generellt att invandrare bidrar till det svenska samhället.
          </note>
          <note>
            Men Sverigedemokraterna och William Petzäll besvarar inte frågan:
            Hur löser vi detta med demografin, att vi måste arbeta mer och
            längre upp i åldrarna för att värna den välfärd som även ni är
            angelägna om, bland annat äldreomsorgen, som ni ofta tar upp?
          </note>
          <note type="speaker">
            Anf. 140 WILLIAM PETZÄLL (SD) replik:
          </note>
          <note>
            Fru talman! Att man så tydligt kan förneka sambandet mellan antalet
            invandrare som vi tar in under en viss period och de problem som
            vi har! Det är väl alldeles uppenbart att ju fler invandrare som
            vi tar in i Sverige, desto mer kommer problemen att öka. Det är
            väl en självklarhet!
          </note>
          <note>
            Om vi har en väldigt stor andel invandrare som saknar ett arbete
            att gå till och som bor i utsatta områden löser vi inte problemen
            genom att sätta dit ännu fler människor. Tvärtom kommer problemen
            bara att förvärras. De sociala problemen kommer att förvärras.
            Ur sociala problem skapas ökad kriminalitet och med det ökad otrygghet
            och även ökade ekonomiska kostnader.
          </note>
          <note>
            Det är dags att vi börjar ta ansvar och se till att de människor
            som redan är här får en reell möjlighet att komma in i samhället
            och få ett jobb att gå till. Men det finns ingen integrationspolitik
            i världen för detta, och det spelar ingen roll hur många miljarder
            ditt parti väljer att satsa på integrationspolitiska åtgärder;
            problemen kommer bara att förvärras.
          </note>
          <note>
            Ni har i 20 år pratat om att de ska få jobb och få lära sig svenska.
            Vi har facit i hand problemen har bara förvärrats. Er politik
            är ett komplett misslyckande.
          </note>
          <note type="speaker">
            Anf. 141 ROGER HADDAD (FP) replik:
          </note>
          <note>
            Fru talman! Låt oss gå till den inrikespolitiska frågan, William
            Petzäll, dem vi har i dag. Eftersom ni avstyrker regeringens förslag,
            bland annat vad gäller Arbetsförmedlingen, hur ser ert alternativ
            ut för att vi ska lyckas med integrationspolitiken inrikes?
          </note>
          <note type="speaker">
            Anf. 142 WILLIAM PETZÄLL (SD) replik:
          </note>
          <note>
            Fru talman! Det första, som jag redan varit inne på flera gånger,
            måste vara att inte fortsätta att bygga utanförskap, att inte
            fortsätta öka arbetslösheten. Den viktigaste integrationspolitiska
            åtgärden är att vi för en ansvarsfull invandringspolitik i likhet
            med våra nordiska grannländer.
          </note>
          <note>
            På det kommer givetvis ökade krav på dem som bor här att faktiskt
            anpassa sig. Vi ska inte göra som ni att till exempel föreslå
            att man bara för att man gör något så fundamentalt som att lära
            sig svenska språket för mig är det en självklarhet att göra det
            ska få 12 000 kronor. Vi ska inte diskriminera svenskar på arbetsmarknaden
            genom att till exempel göra det dyrare att anställa svenskar än
            invandrare.
          </note>
          <note type="speaker">
            Anf. 143 ABIR AL-SAHLANI (C) replik:
          </note>
          <note>
            Fru talman! Jag tycker att du, William, borde ha lite bättre
            koll på siffrorna. Du pratar om att man i runda slängar ska ta
            emot 10 000 invandrare till Sverige. Faktum är att 2009 fick 8
            983 personer permanent uppehållstillstånd. Av dessa var 20 procent
            flyktingar, 69 procent var skyddsbehövande och 995 personer hade
            särskilt ömmande skäl.
          </note>
          <note>
            Lite kanske bättre koll borde du ha på siffrorna. De flesta som
            invandrade till Sverige är svenska medborgare som återvände hem.
          </note>
          <note>
            Jag har en fråga. Ni vill att man ska hjälpa invandrare och flyktingar
            på plats. Är det rätt att tvinga irakier som flyr undan baathpartiet
            och de islamistiska partierna att vara kvar i Syrien som har ett
            baathpartistiskt system, som bygger på samma ideologi som ideologin
            i det land dessa människor flyr ifrån? Är det rätt? Är det humant?
          </note>
          <note type="speaker">
            Anf. 144 WILLIAM PETZÄLL (SD) replik:
          </note>
          <note>
            Fru talman! Det är en väldigt märklig fråga. Om jag uppfattar
            dig rätt tycker du att alla de här människorna per automatik,
            bara de lyckas ta sig till Sverige, ska få permanent uppehållstillstånd
            och få åtnjuta alla sociala förmåner som vi har i Sverige.
          </note>
          <note>
            Du företräder ett parti som sitter i regeringsställning. Det
            är ni som har varit med om att stifta lagarna om vilka som ska
            bedömas ha skyddsskäl och inte ha skyddsskäl. Den bedömningen
            tycker jag är bra, och den ska vi fortsätta att ha. Är det så
            att man kommer till Sverige och har verkliga skyddsbehov är det
            självklart att man ska få hjälp i det här landet. Vi har aldrig
            sagt någonting annat heller.
          </note>
          <note>
            Men åter: Majoriteten av människor som lider verklig nöd har
            inte råd att betala 100 000 kronor till en flyktingsmugglare och
            ta sig till ett av världens nordligaste länder. De blir kvar i
            krislands närområden, och där kan vi med en bråkdel av de resurser
            som du väljer ett hjälpa en person med hjälpa många tusen fler.
            Det menar jag fortfarande i grunden är en mer human flyktingpolitik.
          </note>
          <note type="speaker">
            Anf. 145 ABIR AL-SAHLANI (C) replik:
          </note>
          <note>
            Fru talman! Det kanske du inte känner till, William, men väldigt
            många av de irakiska kvinnor som är flyktingar i Damaskus blir
            tvingade att leva i prostitution därför att FN-systemet totalt
            havererat i Syrien.
          </note>
          <note>
            Vad tänker du göra åt det?
          </note>
          <note type="speaker">
            Anf. 146 WILLIAM PETZÄLL (SD) replik:
          </note>
          <note>
            Fru talman! Har man verkliga skyddsbehov och kommer till Sverige
            ska man erbjudas hjälp, självklart. Men ni har fortfarande hela
            tiden det där feltänket, ni väljer fortfarande att privilegiera
            ett litet antal människor i förhållande till alla de miljontals
            människor världen över som lever i svält och som, som min partikollega
            var inne på tidigare, varje dag dör av svält. Våra resurser är
            inte obegränsade. Politik handlar om att prioritera, och i det
            här fallet måste vi prioritera de mest utsatta människorna.
          </note>
          <note type="speaker">
            Anf. 147 JOHAN HULTBERG (M) replik:
          </note>
          <note>
            Fru talman! Jag har två frågor till William. SD har gång efter
            annan i talarstolen förklarat att instegsjobben innebär diskriminering
            mot infödda svenskar. Hur kommer det sig att nystartsjobb är helt
            okej, och hur kommer det sig att sänkta arbetsavgifter för ungdomar
            är helt okej? Det gör att ungdomar blir billigare att anställa
            jämfört med arbetslösa 50-åringar. Är inte det åldersdiskriminering?
          </note>
          <note>
            Den andra frågan jag har är väldigt kort: Är Sverigedemokraterna
            för äganderätten?
          </note>
          <note type="speaker">
            Anf. 148 WILLIAM PETZÄLL (SD) replik:
          </note>
          <note>
            Fru talman! Jag börjar med den senare frågan: Svaret är ja.
          </note>
          <note>
            Vad gäller det du sade om instegsjobb kontra nystartsjobb omfattar
            de andra subventioner som man har infört såväl svenskar som invandrare.
            Där görs ingen särskiljning beroende på vilken etnisk bakgrund
            man har.
          </note>
          <note>
            Låt mig ställa en motfråga: Om vi sverigedemokrater hade kommit
            med ett förslag som innebar att det skulle bli mer än dubbelt
            så dyrt att anställa en invandrare, hade inte du då påstått att
            det var ren och skär rasism och diskriminering? Det gäller svenskar
            givetvis. Hade vi kommit med det förslaget kan jag lova att du
            från den här talarstolen hade beskyllt oss för att diskriminera
            invandrare och för att bedriva en rasistisk politik gentemot invandrare.
            Det är precis vad ni gör nu fast mot svenskar.
          </note>
          <note type="speaker">
            Anf. 149 JOHAN HULTBERG (M) replik:
          </note>
          <note>
            Fru talman! Då har du, William, gjort det uppenbart från talarstolen
            att det är helt okej med riktade särskilda insatser för grupper
            som har det tufft förutsatt att det inte är på grund av att man
            är invandrare. Det är helt okej att sänka arbetsgivaravgiften
            för ungdomar som har det svårt att komma in på arbetsmarknaden
            och således åldersdiskriminera dem som inte är unga. Men det är
            inte okej att hjälpa människor som har det svårt att komma in
            på arbetsmarknaden på grund av att de inte är födda här.
          </note>
          <note>
            När det gäller min fråga om äganderätten handlar det om att jag
            tycker att det är rimligt att man som arbetsgivare och företagare
            själv bestämmer vem man vill anställa. Det är så vår arbetskraftsinvandring
            är utformad. Som företagare får man själv, om man har ett behov,
            rekrytera personal som kommer från ett annat land.
          </note>
          <note type="speaker">
            Anf. 150 WILLIAM PETZÄLL (SD) replik:
          </note>
          <note>
            Fru talman! Jag sätter svenska löntagares intressen i första
            rummet. För mig är det viktigare att svenskarna i det här landet
            kan vakna och ha ett arbete att gå till snarare än att någon från
            ett helt främmande land ska komma hit och ta det arbetet från
            någon annan, som i många fall kan bli konsekvensen.
          </note>
          <note>
            Instegsjobben: Att göra det dyrare att anställa svenskar men
            billigt att anställa invandrare är uppenbar diskriminering, solklart.
            Många svenskar har trängts undan på grund av den här åtgärden.
            Det är ingenting annat än ren och skär diskriminering. Det ger
            ingen trovärdighet när ni säger att ni står upp för alla människors
            lika värde.
          </note>
          <note type="speaker">
            Anf. 151 MARIA FERM (MP) replik:
          </note>
          <note>
            Fru talman! Jag skulle vilja börja med att fråga William Petzäll
            hur ni ser på sambandet mellan antalet människor och antalet arbeten
            i ett land. Om det skulle vara så att det bara fanns ett visst
            antal arbeten i ett land skulle det innebära att länder som var
            glesbefolkade, som Sverige, skulle ha en stor arbetskraftsbrist,
            medan länder som var tätbefolkade, som Nederländerna, skulle ha
            en massiv arbetslöshet. Så är det inte, utan det handlar om andra
            faktorer, till exempel om man har rätt utbildning, om hur många
            som är äldre, yngre eller i arbetsför ålder, om det finns rätt
            kompetens på arbetsmarknaden, om vilken politik som förs från
            regeringen, om man satsar på investeringar och liknande. Ändå
            försöker ni gång på gång med lögnen om att vi importerar arbetslöshet,
            men det handlar inte om en faktisk siffra. Det är inte så sambandet
            är.
          </note>
          <note type="speaker">
            Anf. 152 WILLIAM PETZÄLL (SD) replik:
          </note>
          <note>
            Fru talman! Det är väl alldeles uppenbart att om vi har en stor
            arbetslöshet, vilket vi har, och det på det kommer hit väldigt
            många människor med bristande språkkunskaper och låg utbildningsnivå
            och för vilka det inte finns jobb på arbetsmarknaden kommer dessa
            människor att sättas i utanförskap. Därmed kommer arbetslösheten
            att öka. Om det var så som Maria Ferm påstår, att jobben kommer
            bara vi släpper in massor med människor, borde Malmö blomstra
            rent ekonomiskt, medan Vellinge som knappt har tagit emot några
            skulle gå under helt och hållet. Givetvis är det inte så.
          </note>
          <note type="speaker">
            Anf. 153 MARIA FERM (MP) replik:
          </note>
          <note>
            Fru talman! Nej, det handlar om att det bor väldigt många höginkomsttagare
            i Vellinge till exempel, och därför har de betydligt bättre förutsättningar.
          </note>
          <note>
            Ni brukar prata om massinvandring, att det kommer hit 100 000
            personer per år. Samtidigt pratar ni aldrig om de 50 000 personer
            som varje år lämnar landet.
          </note>
          <note>
            Ni säger ofta att ni vill minska invandringen med 90 procent,
            men en tredjedel av dem som kommer hit är ju arbetare från platser
            runt om i Europa. Vissa är anhöriginvandrare, de flesta från Thailand
            till exempel. Vilka är det ni vill kasta ut?
          </note>
          <note type="speaker">
            Anf. 154 WILLIAM PETZÄLL (SD) replik:
          </note>
          <note>
            Fru talman! Den största kategorin invandrare utgörs av anhöriginvandrare,
            och det har sett ut så under flera år. Det här är människor som
            inte har några skyddsbehov utan enbart drivs av ekonomiska eller
            sociala intressen. Väljer vi då att prioritera den här gruppen,
            som Maria Ferms samarbetspartner har gjort under väldigt många
            år, innebär det givetvis att vi får mindre resurser till att hjälpa
            verkligt nödlidande människor. Den prioriteringen vill inte vi
            göra. Vi vill prioritera människor som lider verklig nöd, som
            jag har varit inne på flera gånger, inte människor som drivs av
            ekonomiska eller sociala intressen.
          </note>
          <note type="speaker">
            Anf. 155 HANS BACKMAN (FP) replik:
          </note>
          <note>
            Fru talman! Jag vill spåra in på det här med nystartsjobben och
            den halverade arbetsgivaravgiften igen, för det har visat sig
            att många småföretagare har anställt, även under de senaste tuffa
            åren på arbetsmarknaden med tanke på finanskris och annat. William
            Petzäll säger då att till skillnad från instegsjobben, som ni
            sverigedemokrater anser vara diskriminerande, skulle nystartsjobben
            och den halverade arbetsgivaravgiften inte vara det därför att
            de skulle omfatta alla. Men det gör de ju inte. Exempelvis gäller
            ju den halverade arbetsgivaravgiften för ungdomar endast ungdomar.
            Skulle det då inte innebära, med ditt sätt att se det hela, att
            de äldre vore diskriminerade?
          </note>
          <note>
            Dessutom gör vi satsningar på kvinnligt företagande. Skulle det
            i så fall vara diskriminerande gentemot männen?
          </note>
          <note type="speaker">
            Anf. 156 WILLIAM PETZÄLL (SD) replik:
          </note>
          <note>
            Fru talman! När det gäller till exempel nystartsjobben menar
            jag att både en invandrarungdom och en svensk ungdom omfattas
            av samma regler. Vad ni har gjort är att särskilja utifrån hudfärg
            och etnisk bakgrund. Det rasism i grunden handlar om är just att
            man skiljer på människor utifrån vad de har för hårfärg eller
            hudfärg. Det är precis det ni gör. Och ni ställer grupper mot
            varandra.
          </note>
          <note>
            Det är uppenbart att det finns väldigt många svenskar som är
            oerhört frustrerade och undrar varför det ska vara billigare att
            anställa en invandrare men dyrare att anställa en svensk. Det
            är en politik som ställer grupper mot varandra, och det är en
            politik som grundar sig i diskriminering. Det kan vi sverigedemokrater
            aldrig under några som helst omständligheter ställa upp på.
          </note>
          <note type="speaker">
            Anf. 157 HANS BACKMAN (FP) replik:
          </note>
          <note>
            Fru talman! Nej, här håller William Petzälls resonemang inte
            ihop. Med det resonemanget skulle man ställa äldre mot unga när
            man inför en halverad arbetsgivaravgift för ungdomar, men det
            är inte det som det handlar om. Det handlar om att ge möjligheter
            för fler att komma in på arbetsmarknaden, oavsett vilken person
            det är. Då hittar man grupper som har det speciellt svårt just
            nu.
          </note>
          <note>
            Här håller inte ditt resonemang ihop, för det är uppenbarligen
            bara när det gynnar invandrare som det är problem.
          </note>
          <note type="speaker">
            Anf. 158 WILLIAM PETZÄLL (SD) replik:
          </note>
          <note>
            Fru talman! Vi får höra att vi är emot åtgärder som enbart gynnar
            invandrare. Så är det ju inte. När det till exempel gäller en
            halverad arbetsgivaravgift för ungdomar tror jag att vi också
            har ungdomar med invandrarbakgrund i det här landet som omfattas
            av de reglerna, så givetvis är det inte så.
          </note>
          <note>
            Som jag sade, återigen, kan vi inte acceptera att svenskar diskrimineras
            i sitt eget land. Vi kan inte acceptera att vi ska tvingas betala
            för att invandrare ska arbeta i det här landet, för det är de
            facto så det blir i verkligheten.
          </note>
          <note>
            Vi får betala för vår egen diskriminering, och vi får betala
            för att invandrare ska arbeta i landet. Det är vi emot.
          </note>
          <note type="speaker">
            Anf. 159 ULF NILSSON (FP) replik:
          </note>
          <note>
            Fru talman! Sanningen är, både i Sverige och i hela västra Europa,
            att vi behöver fler människor som arbetar och fler timmar som
            varje människa arbetar, till exempel för att vi ska ha råd med
            ett fungerande pensionssystem.
          </note>
          <note>
            Arbetslinjen är en hörnsten i Alliansens politik, även när det
            gäller migrations- och integrationspolitiken. De åtgärder som
            är på väg att genomföras nu uppmuntrar människor att läsa svenska,
            uppmuntrar människor att flytta dit där det finns jobb, uppmuntrar
            människor att komplettera sin utbildning så att de blir anställningsbara.
            Ersättningssystemen anpassas efter detta. Människor som är aktiva
            får högre ersättning än människor som inte är aktiva. Det gäller
            svenskar och det gäller nyanlända invandrare.
          </note>
          <note>
            Min fråga till William Petzäll blir: Hur tror ni att det hjälper
            integrationen att lämna arbetslinjen, som ni föreslår genom att
            ni röstar emot allt det här?
          </note>
          <note type="speaker">
            Anf. 160 WILLIAM PETZÄLL (SD) replik:
          </note>
          <note>
            Fru talman! Jag förstår inte hur man med trovärdighet kan säga
            sig stå upp för en arbetslinje samtidigt som man faktiskt importerar
            arbetslöshet varje år genom den oansvariga invandringspolitik
            som förs i det här landet.
          </note>
          <note>
            Det tar i genomsnitt sju år för en invandrad man att få ett arbete
            i det här landet. Det tar tio år för invandrad kvinna att få ett
            jobb i det här landet. Det är ingen arbetslinje, utan det handlar
            snarare om att sätta människor i ett tärande bidragstagande och
            utanförskap.
          </note>
          <note>
            Hur kan man också säga sig stå upp för en arbetslinje samtidigt
            som man till exempel betalar ut bidrag för något så fundamentalt
            som att lära sig svenska? Varför inte i stället vara rak och tydlig
            och säga till dem som kommer hit: Ska ni över huvud taget bo i
            det här landet ska ni också lära er det svenska språket och anpassa
            er till det öppna, demokratiska och jämställda samhället.
          </note>
          <note>
            Accepterar man inte de värderingarna är jag beredd att sätta
            ned foten och säga att man får söka sig till ett annat land där
            andra värderingar är rådande.
          </note>
          <note type="speaker">
            Anf. 161 ULF NILSSON (FP) replik:
          </note>
          <note>
            Fru talman! Jag är övertygad om att det i alla sammanhang, oavsett
            om det handlar om svenskar eller om det handlar om invandrare
            i Sverige, är bra att vi har ett system där det lönar sig att
            arbeta, lönar sig att studera, lönar sig att göra olika insatser
            för att bidra till samhället och lära sig från början att alla
            kan bidra med något.
          </note>
          <note>
            Då blir fortfarande min fråga: Genom att ta bort olika typer
            av uppmuntran till arbete och studier, hur underlättar det för
            dem som nu redan är utanför arbetsmarknaden?
          </note>
          <note type="speaker">
            Anf. 162 WILLIAM PETZÄLL (SD) replik:
          </note>
          <note>
            Fru talman! Jag måste också ställa mig lite frågande till just
            sfi-bonusen. Vad har man egentligen för grundsyn på människor
            som kommer utifrån? Är det så att man behöver betala dem pengar
            för att de ska lära sig språket? Är det inte så att de själva
            ska drivas av motivationen och viljan att bli en del av det här
            samhället?
          </note>
          <note>
            Så har vi återigen instegsjobben. Vi har sett liknande reformer.
            Jag vet inte i hur många decennier vi har sett hur ni försöker
            få integrationspolitiken att fungera. Ni har slösat så oerhört
            många miljarder. Nu står vi med facit i hand och i stället förvärrade
            problem, och problemen kommer att bli ännu värre om det här får
            fortsätta.
          </note>
          <note type="speaker">
            Anf. 163 ADNAN DIBRANI (S) replik:
          </note>
          <note>
            Fru talman! Jag är oerhört stolt över att stå här i Sveriges
            riksdag i dag. Jag är oerhört stolt över att vara socialdemokrat
            som står för alla människors lika värde, och jag är oerhört stolt
            över att ha fått förtroendet hemifrån Varberg och Halland att
            stå här i dag. Dock är det inte utan att jag också mår lite illa
            när jag står här.
          </note>
          <note>
            Jag tänker inte ge mig in på vad de borgerliga har gjort, för
            jag tror att William Petzäll vet att som socialdemokrat gillar
            jag inte heller deras politik. Men det är nästan så att jag föredrar
            den tusen gånger mer än vad jag någonsin kommer att föredra din
            politik.
          </note>
          <note>
            En fråga som jag funderar på är att hemma tycker alla att jag
            är svensk, och jag känner mig som svensk och är, när folk frågar
            mig, en stolt svensk. När jag åker på semester till Kosovo är
            det första de säger: Hej, Adnan! Hur är det i Sverige? Svensken
            Adnan det är så de ser mig. Men du och ditt parti ser mig som
            det största hotet någonsin mot det svenska samhället.
          </note>
          <note>
            Jag vill att du förklarar för mig: Är jag svensk, är jag invandrare
            eller vad jag är för något, och var jag ska vara?
          </note>
          <note type="speaker">
            Anf. 164 WILLIAM PETZÄLL (SD) replik:
          </note>
          <note>
            Fru talman! Vi hör här att Adnan Dibrani är stolt över att företräda
            Socialdemokraterna.
          </note>
          <note>
            Är du lika stolt över att ha bidragit till det utanförskap som
            vi har? Är du stolt över att ha satt tiotusentals invandrare i
            ett tärande utanförskap utan möjlighet att ha ett arbete att gå
            till?
          </note>
          <note>
            Jag kommer inte att sänka mig så lågt att jag i den här kammaren
            kommer att kommentera huruvida du är svensk eller inte. Jag tycker
            absolut inte att det hör hemma i den här diskussionen över huvud
            taget. Jag tycker att det var en fråga av riktigt lågvattenmärke.
          </note>
          <note type="speaker">
            Anf. 165 ADNAN DIBRANI (S) replik:
          </note>
          <note>
            Fru talman! Då kan jag svara att William Petzäll inte behöver
            säga någonting i dag, men ni har redan gjort det.
          </note>
          <note>
            Er partiledare, du och de andra som flinar där borta tycker ju
            att jag är ett stort hot mot det svenska samhället, så det här
            är inget nytt. Det är bara att kommentera. Det är ingenting som
            jag hittar på, utan ni har själva gått ut med detta.
          </note>
          <note>
            Du pratar väldigt mycket om diskriminering. Du diskriminerar
            kärlek, enligt mig. Många av dem som kommer hit som anhöriginvandrare
            är från Thailand, dit svenskar åker för att hämta hit kärlek.
            Även de resterande tvåan, trean, fyran och femman på listan är
            länder från närområdet. Varför vill du diskriminera svenskar?
            Varför vill du diskriminera kärlek?
          </note>
          <note type="speaker">
            Anf. 166 WILLIAM PETZÄLL (SD) replik:
          </note>
          <note>
            Fru talman! Jag lever i en verklighet där våra skattemedel inte
            är obegränsade. Vi kan givetvis acceptera en anhöriginvandring,
            men det finns över huvud taget ingen anledning att svenska skattebetalare
            ska behöva betala för människor som inte har några som helst skyddsbehov
            utan bara drivs av sociala intressen. Jag menar att det då är
            rimligt att mottagaren står för alla kostnader som den anhöriga
            medför. Då kan vi acceptera en viss mån av anhöriginvandring.
          </note>
          <note type="speaker">
            Anf. 167 BODIL CEBALLOS (MP) replik:
          </note>
          <note>
            Fru talman! Man kan läsa statistik på många olika sätt. Sverigedemokraterna
            talar ofta om massinvandring. Ser man till den historiska relationen
            i Sverige drabbades vi en gång i tiden av massutvandring. Det
            var först år 2000 som vi kom upp i samma mängd utvandrare och
            invandrare. Det var till med så illa en gång i tiden att man hade
            som förslag här i riksdagen att lagstifta mot utvandring. Vi ska
            därför vara glada att vi har människor som vill komma till oss.
            Det handlar inte om någon massinvandring.
          </note>
          <note>
            Maria Ferm tog tidigare upp att det är många som utvandrar varje
            år. Det är alltså inte fråga om en massinvandring. Jag tycker
            att ni ska sluta tala om det.
          </note>
          <note>
            Ni säger att ni vill hjälpa människor på plats. Vad är det konkret
            ni tänker göra?
          </note>
          <note type="speaker">
            Anf. 168 WILLIAM PETZÄLL (SD) replik:
          </note>
          <note>
            Fru talman! Nu får vi höra att vi ska vara glada över att vi
            har en av världens kanske mest extrema invandringspolitik. Fråga
            de som bor i Malmö stad och är med om bilbränder, skottlossningar
            och upplopp om de är speciellt glada över det mångkulturella samhälle
            som ditt parti har varit med om att skapa, Bodil Ceballos. Jag
            tror att de flesta skulle svara nej. Eller fråga de svenska ungdomar
            som blir rånade på sina telefoner och trakasserade enbart för
            att de är svenskar om de tycker att er politik är vettig.
          </note>
          <note>
            Din fråga gällde vad vi konkret vill göra. Att stödja aktiva
            biståndsinsatser handlar om att öka anslagen framför allt till
            UNHCR och se till att de får rimliga resurser att kunna hjälpa
            människor på plats i närområdet.
          </note>
          <note type="speaker">
            Anf. 169 BODIL CEBALLOS (MP) replik:
          </note>
          <note>
            Fru talman! Det hänger inte ihop. När människor kommer till UNHCR
            har de redan tvingats på flykt. Ska man hjälpa människor att slippa
            fly behöver man bistånd, och man behöver jobba fredsfrämjande,
            konfliktlösande och så vidare. När man kommer till UNHCR är man
            redan på flykt. Där vill ni höja, men ni vill sänka biståndet.
            Det går inte ihop. Ni hjälper inte människor på det sättet.
          </note>
          <note type="speaker">
            Anf. 170 WILLIAM PETZÄLL (SD) replik:
          </note>
          <note>
            Fru talman! Hur hjälper man utsatta människor genom att med biståndsinsatser
            ge pengar direkt i handen på diktaturer som sedan använder dessa
            pengar till att just förtrycka dessa utsatta människor?
          </note>
          <note>
            Givetvis kan man inte stävja konflikter genom att biståndsarbetare
            kastar ispåsar på talibaner. Det funkar inte så. Människor som
            har flytt från krig, förföljelse och förtryck kommer till UNHCR,
            och där vill vi hjälpa dem. Där kan vi hjälpa betydligt fler än
            vad vi gör med dagens politik.
          </note>
          <note type="speaker">
            Anf. 171 JENNY PETERSSON (M) replik:
          </note>
          <note>
            Fru talman! Migration till och från Sverige har alltid förekommit.
            För hundra år sedan var den svenska drömmen att flytta härifrån,
            vilket bland annat skildras i Vilhelm Mobergs Utvandrarna . Med
            migrationen kommer nya idéer, nya företag, ny kunskap och arbetskraft.
            Sverigedemokraterna säger att de vill minska invandringen och
            hjälpa dem som redan är här. Men i er budget avslöjas att ni inte
            gör några satsningar. Ni säger nej till instegsjobb, nej till
            jobbcoacher, nej till sfi-bonus och nej till etableringslotsar.
          </note>
          <note>
            Min fråga till William Petzäll blir därför: Vilka konkreta satsningar
            gör ni för att få in utrikesfödda på arbetsmarknaden?
          </note>
          <note type="speaker">
            Anf. 172 WILLIAM PETZÄLL (SD) replik:
          </note>
          <note>
            Fru talman! Jag har svarat på den frågan fem till tio gånger,
            men jag upprepar mig: Det handlar om att stoppa tillflödet av
            nya arbetslösa för att få en reell möjlighet att bryta segregationen.
            Den möjligheten ges vi aldrig så länge vi fortsätter bygga på
            utanförskapet med en hejdlös massinvandring.
          </note>
          <note>
            Jobbcoacher har visat sig vara extremt ineffektiva. De har inte
            alls bidragit och gett de önskvärda konsekvenser som man hade
            räknat med. Givetvis är vi då emot en sådan satsning.
          </note>
          <note>
            Det handlar också om att ställa betydligt större krav på de människor
            som kommer hit. Vi har inte bara kanske världens mest liberala
            invandringslagstiftning utan också en extremt kravlös integrationspolitik.
            Vi ställer inga som helst krav på dem som kommer hit.
          </note>
          <note>
            Jag är helt övertygad om att en kraftigt begränsad invandring
            som ger dem som redan är här en reell möjlighet kombinerat med
            att vi ställer krav på dem som kommer hit att ta seden dit de
            kommer och anpassa sig till vårt levnadssätt kommer att vara två
            viktiga huvudförklaringar till hur vi kan bryta utanförskapet.
          </note>
          <note type="speaker">
            Anf. 173 JENNY PETERSSON (M) replik:
          </note>
          <note>
            Fru talman! Att röra sig hur man vill är inte bara en del av
            människors frihet utan även en framgångsstrategi för hela samhällen.
            William Petzäll svarade inte på frågan vad Sverigedemokraterna
            vill göra för att få in fler människor i arbete.
          </note>
          <note type="speaker">
            Anf. 174 WILLIAM PETZÄLL (SD) replik:
          </note>
          <note>
            Fru talman! Jag svarade visst. Jenny Petersson talar om att människor
            ska röra sig fritt. Senast jag kollade var dock Moderaterna för
            någon form av regelverk för invandringen. Jag kan inte tolka ditt
            svar, Jenny, på något annat sätt än att du förespråkar helt öppna
            gränser och att vem som helst ska få komma hit bara man kan ta
            sig till Sverige. En sådan politik är absolut inte hållbar.
          </note>
          <note type="speaker">
            Anf. 175 ANNA STEELEKARLSTRÖM (FP) replik:
          </note>
          <note>
            Fru talman! Jag vill precis som Adnan Dibrani från Socialdemokraterna
            säga att jag är stolt över att vara här som ledamot i Sveriges
            riksdag. Samtidigt skäms jag och mår illa som sann liberal när
            jag hör Sverigedemokraterna måla upp sin förvrängda världsbild.
          </note>
          <note>
            Jag hade tänkt ställa frågan som min partivän Roger Haddad redan
            har ställt om den föränderliga demografin och att vi kommer att
            ha allt färre i arbetsför ålder som ska bära upp välfärden i Sverige.
            Men eftersom du inte kunde svara på det, William, så ställer jag
            inte den frågan en gång till.
          </note>
          <note>
            I stället vill jag höra vad ni tänker göra när ni har fått era
            stängda gränser och stoppat invandringen med de minst 600 000
            med utländsk bakgrund som redan arbetar här och bidrar till samhället.
          </note>
          <note type="speaker">
            Anf. 176 WILLIAM PETZÄLL (SD) replik:
          </note>
          <note>
            Fru talman! Det var en märklig fråga. De enda som vi med tvång
            vill ska lämna landet är de som har kommit till Sverige och uppgett
            att de har skyddsbehov och som fått ta del av svensk välfärd men
            inte kunnat hålla sig inom lagens ramar, det vill säga människor
            som kommer hit och begår brott eller har ljugit sig in i landet.
            Det är dessa människor vi vill utvisa med tvång, inga andra. De
            människor som jobbar här är hur välkomna som helst. Vi har aldrig
            sagt något annat.
          </note>
          <note>
            Din fråga visar på okunskap om mitt partis politik, Anna SteeleKarlström.
          </note>
          <note type="speaker">
            Anf. 177 ANNA STEELEKARLSTRÖM (FP) replik:
          </note>
          <note>
            Fru talman! Jag tycker att det tvärtom är du som visar på okunskap,
            William Petzäll, eftersom systemet redan är sådant att man utvisar
            dem som begår brott. Jag vill att du berättar mer om hur du ser
            på dem som redan finns här och arbetar och bidrar till vårt samhälle.
            Tala om för oss allihop varför de inte ska få finnas här!
          </note>
          <note type="speaker">
            Anf. 178 WILLIAM PETZÄLL (SD) replik:
          </note>
          <note>
            Fru talman! Jag vet inte ens om du lyssnade på mig, Anna. Jag
            sade alldeles nyss att vi givetvis välkomnar människor som har
            ett arbete och som lever i vårt samhälle. Vi ska absolut inte
            göra dem något.
          </note>
          <note>
            Det är inte som du påstår att vi utvisar alla invandrare som
            begår brott i detta land. Det finns ett oändligt antal exempel
            på människor som har begått mycket grova brott men som ändå får
            stanna i Sverige.
          </note>
          <note type="speaker">
            Anf. 179 LARS-AXEL NORDELL (KD) replik:
          </note>
          <note>
            Fru talman! Sverigedemokraterna säger att vi har fört en misslyckad
            integrationspolitik i landet. Det kan jag hålla med om. Den har
            inte varit framgångsrik. Det är mycket som vi borde ha gjort annorlunda.
            Man skulle kunna tänka sig att Sverigedemokraterna skulle vilja
            föra en bättre integrationspolitik och att de skulle vilja anamma
            de idéer som förbättrar. Men i stället säger de att de inte vill
            göra några förbättringar. De vill försvåra för invandrare att
            få jobb.
          </note>
          <note>
            Man säger också att man ser det som ett stort problem att många
            invandrare inte har jobb. Då borde man säga ja till de instegsjobb
            som har varit väldigt framgångsrika för de personer som har kommit
            in den vägen. Det får vi ständigt vittnesmål om.
          </note>
          <note>
            Hur kan ni ställa upp på detta?
          </note>
          <note type="speaker">
            Anf. 180 WILLIAM PETZÄLL (SD) replik:
          </note>
          <note>
            Fru talman! Vi tror inte på den mångkulturella integrationspolitik
            som övriga riksdagspartier ställer sig bakom. Länder som i princip
            saknar integrationspolitik kan uppvisa ett bättre resultat när
            det kommer till invandrare i sysselsättning.
          </note>
          <note>
            I över 20 år har ni försökt komma på lösningar på hur man ska
            åtgärda de problem som är sammankopplade med den invandringspolitik
            som vi har haft. Jag vet inte hur många tiotals miljarder som
            man har slösat på det. Om vi ser på resultatet 20 år senare har
            vi ett förvärrat utanförskap och en förvärrad segregation med
            förvärrade motsättningar. Det om något måste väl med all önskvärd
            tydlighet visa att den integrationspolitik som förs här i landet
            inte är något annat än ett komplett misslyckande.
          </note>
          <note>
            Det är dags att vi gör en radikal vändning i politiken och i
            stället kollar på framgångsrika länder som till exempel Danmark,
            där invandrare nu i större utsträckning får arbete.
          </note>
          <note type="speaker">
            Anf. 181 LARS-AXEL NORDELL (KD) replik:
          </note>
          <note>
            Fru talman! Om du menar vad du säger tycker jag att du borde
            sträva efter en helt annan invandringspolitik och en helt annan
            integrationspolitik som innebär att människor får jobb och att
            man understöder och hjälper dem att få jobb som till exempel instegsjobben
            som många i dag vittnar om fungerar väldigt bra. Där kommer många
            in på den svenska arbetsmarknaden på ett helt annat sätt än de
            skulle ha gjort annars. Det säger du nej till. Du vill stänga
            Sveriges gränser. Det är skrämmande.
          </note>
          <note type="speaker">
            Anf. 182 WILLIAM PETZÄLL (SD) replik:
          </note>
          <note>
            Fru talman! Det blir något av en kristdemokratisk tankevurpa
            när man sätter likhetstecken mellan att vilja föra en ansvarsfull
            invandringspolitik som den i våra nordiska grannländer, som till
            exempel Norge, Finland och Danmark, och att man vill stänga gränserna.
            Det är absolut inte det vi vill. Det har heller ingen sverigedemokrat
            sagt.
          </note>
          <note>
            När det gäller instegsjobben menar vi fortfarande att de är diskriminerande
            mot svenskar. Det finns svenskar som är arbetslösa och inte får
            någon som helst subventionering. Vad har för ni för åtgärder för
            dem och vad ska ni göra med dem? Vi vill inte göra någon skillnad
            mellan människor på grund av etnisk bakgrund.
          </note>
          <note type="speaker">
            Anf. 183 CHRISTINA HÖJ LARSEN (V):
          </note>
          <note>
            Fru talman! Det talas inte om integrationspolitik. Det talas
            inte om flyktingar. Det talas inte om konsekvenser av asylpolitiken.
            Nu ska vi äntligen lyfta på locket och få en debatt om detta.
            Så har det låtit på vissa håll i valrörelsen, och så låter det
            tyvärr även nu från riksdagens talarstol.
          </note>
          <note>
            Låt oss vara ärliga. Vi är många från alla partier som talat
            om integrationspolitik, som talat om flyktingar och invandrare
            och som talat om konsekvenserna av den svenska politiken på området.
            Vänsterpartiet har definitivt gjort det och fortsätter att göra
            det, men vi drar andra slutsatser än den borgerliga regeringen
            och vi drar helt andra slutsatser än SD. Vi ser med andra ögon.
            Vi hör andra berättelser.
          </note>
          <note>
            Vi i Vänsterpartiet tycker inte att det är flyktingarna som är
            problemet, och vi anser inte att Sveriges samlade utmaningar med
            arbetslöshet och försämrad välfärd kan skyllas på den del av befolkningen
            som flytt hit. Vi vet att mottagande, asylprocess och möjlighet
            till utbildning och arbete är viktiga beståndsdelar för att integrationen
            ska lyckas. En nedbrytande asylprocess och avsaknad av rätt till
            vård och skola bidrar inte till att skapa förutsättningar för
            en lyckad integration.
          </note>
          <note>
            Fru talman! Vi möter dagligen människor som drabbats av en orättvis
            och omänsklig migrations- och flyktingpolitik. Vi möter människor
            som inte behandlas på ett värdigt sätt. Det är somalier som nekas
            återförening med sina barn eftersom de inte har giltiga ID-handlingar.
            Det är kvinnor från till exempel Kongo som inte lyckas berätta
            om sina svåra upplevelser vid sina första möten med Migrationsverket
            och som sedan ifrågasätts. Det är ensamkommande flyktingbarn som
            skickas tillbaka till ett osäkert öde utan det skydd som barnkonventionen
            ska ge dem. Det är papperslösa barn och vuxna som nekas vård och
            skola och därför lever i skuggan av vårt samhälle utan rättigheter
            och med ständig rädsla. Tyvärr finns det även många människor
            med giltiga asylskäl som vi aldrig får möta, nämligen de som drunknar
            på väg till Europa eller råkar i klorna på människohandlare och
            handlas som varor. Det är de som avvisas av EU:s gränspolis Frontex
            utan möjlighet att få sin rätt till asyl prövad.
          </note>
          <note>
            Fru talman! Vänsterpartiet lägger fram en politik som tar mänskliga
            rättigheter på allvar. Gömda och papperslösa ska få samma rätt
            till vård som alla andra i landet. Enligt FN:s deklaration om
            de mänskliga rättigheterna är tillgång till hälso- och sjukvård
            en mänsklig rättighet, och vi vill att Sverige till fullo lever
            upp till det. Alla barn som uppehåller sig i Sverige, med eller
            utan papper, ska också ha rätt till skola på lika villkor.
          </note>
          <note>
            Asylprocessen måste förbättras och ses över på en rad punkter
            för att stärka rättssäkerheten vid asylprövning. Utlänningslagen
            måste ses över. Det gäller till exempel begrepp som väpnad konflikt,
            så att det motsvarar den folkrättsliga innebörden. Det är viktigt
            att begreppen inte leder till en snävare och mer exkluderande
            flyktingpolitik än riksdagen egentligen ursprungligen avsåg. Ersättningssystemet
            för asylsökande måste ses över, och försörjningskravet vid anhöriginvandring
            ska avskaffas.
          </note>
          <note>
            Vi måste öppna lagliga vägar att söka asyl i Europa. Sverige
            ska verka för en mindre restriktiv flyktingpolitik.
          </note>
          <note>
            Vänsterpartiet har i dagarna välkomnat beslutet att stoppa avvisningarna
            till Grekland, ett beslut som vi har kämpat för länge. Vi hoppas
            och tror att det innebär att de personernas ärenden prövas i Sverige
            och att de inte bara får tillfälliga tillstånd och hamnar i ytterligare
            väntan.
          </note>
          <note>
            När det gäller integrationspolitiken står Vänsterpartiet för
            en utjämnande och solidarisk välfärdspolitik med utbildning och
            arbete i centrum. Vi vet att många nyanlända lever i segregerade
            områden med hög arbetslöshet. Till detta kommer en strukturell
            diskriminering på arbetsmarknaden där den som heter Samir har
            mycket svårare att få komma på jobbintervju än den som heter Sven.
            Vi måste därför arbeta hårt för att minska diskrimineringen på
            arbetsmarknaden och skapa ett mindre segregerat samhälle där vi
            kan ta till vara alla resurser.
          </note>
          <note>
            Fru talman! Som ni hör pratar Vänsterpartiet gärna flykting-
            och integrationspolitik. Så länge föräldrar nekas återförening
            med sina barn, så länge papperslösa och gömda saknar basala rättigheter,
            så länge barn skickas ensamma till otrygga förhållanden och så
            länge Sverige inte lever upp till samtliga mänskliga rättigheter
            kommer Vänsterpartiet att fortsätta att prata om invandring och
            integration, men utifrån flyktingarnas perspektiv och genom flyktingarnas
            berättelser för en solidarisk och rättvis migrationspolitik.
          </note>
          <note>
            I detta anförande instämde Mia Sydow Mölleby (V) samt Bodil Ceballos,
            Tina Ehn, Maria Ferm och Åsa Romson (alla MP).
          </note>
          <note type="speaker">
            Anf. 184 KENT EKEROTH (SD) replik:
          </note>
          <note>
            Fru talman! Christina säger att man alltid har pratat om invandringspolitik.
            Problemet är bara att man i den här kammaren i ungefär 40 års
            tid har varit rörande överens om att vi ska ha en massinvandring
            till Sverige. Alla har varit rörande överens om att vi ska ha
            ett mångkulturellt samhälle. Så har det varit i 40 år. De få gånger
            man har pratat om det har det aldrig varit i kritisk bemärkelse.
            Det har alltid handlat om hur fint det är eller att vi ska göra
            det mer liberalt.
          </note>
          <note>
            För första gången har nu kammaren ett seriöst parti som är i
            opposition mot den galna politik som ni har bedrivit i 35 år.
            För första gången har svenska folket sin röst i riksdagen. 75
            procent av svenska folket anser att invandringen är ett problem
            i dag. Undersökningar visar att 40 procent inte litar på det som
            är etablissemangets bild av invandringen.
          </note>
          <note>
            Vi är den röst som i parlamentet och medierna visar det som ni
            aldrig har vågat prata om. Ni håller varandra i handen i er lilla
            bubbla och låtsas att allt är bra med mångkulturen och invandringen.
          </note>
          <note type="speaker">
            Anf. 185 CHRISTINA HÖJ LARSEN (V) replik:
          </note>
          <note>
            Fru talman! Det var verkligen ingen fråga utan ett påstående.
            Man kan säga, som vi har hört under dagen, att Sverigedemokraterna
            har väldigt lite att tillföra av egna idéer eller tankar, utan
            det blir ett ständigt angrepp som egentligen inte innehåller så
            mycket annat. Jag har därför inget ytterligare att tillägga.
          </note>
          <note type="speaker">
            Anf. 186 KENT EKEROTH (SD) replik:
          </note>
          <note>
            Fru talman! Christina Höj Larsen, du kan kalla det för ständiga
            angrepp eller vad du vill. Men vi är inte här för att dalta med
            er i Vänsterpartiet, för ni har bidragit till denna katastrofala
            situation som vi ser ekonomiskt med massinvandringspolitiken.
            Vi ser kriminaliteten skena i väg, och vi ser kulturella problem.
            Vi ser att folk i Malmö flyttar därifrån för att de inte känner
            sig hemma där. De kan inte bo i den staden längre. Det är därför
            självklart att jag inte kommer att stå här och hålla med vare
            sig dig i Vänsterpartiet, eller Folkpartiet eller någon av de
            andra som förespråkar denna urspårade massinvandringspolitik.
          </note>
          <note type="speaker">
            Anf. 187 CHRISTINA HÖJ LARSEN (V) replik:
          </note>
          <note>
            Fru talman! Nej, jag har inga förhoppningar om att du ska hålla
            med mig över huvud taget. Jag lade fram ett konstruktivt förslag
            om hur migrationspolitiken ska kunna föras. Det enda som vi har
            hört från er i dag är att invandringen ska stoppas. Utöver det
            har vi faktiskt inte fått några som helst konstruktiva eller konkreta
            förslag. Det får vi väl dra våra slutsatser av.
          </note>
          <note type="speaker">
            Anf. 188 LARS-AXEL NORDELL (KD):
          </note>
          <note>
            Fru talman! I onsdags, alltså i går, släppte Arbetsförmedlingen
            en ny rapport som visar att vårt land under perioden 20102025
            står inför 1,6 miljoner pensionsavgångar och att detta kommer
            att leda till brist på arbetskraft i många kommuner runt om i
            hela Sverige.
          </note>
          <note>
            Det framgår att det demografiska tillskottet av personer i arbetskraften
            under denna period uteslutande kommer från utlandsfödda, vilka
            beräknas öka med ca 145 000 personer med nuvarande arbetskraftsdeltagande.
          </note>
          <note>
            Samtidigt skriver man i denna rapport att man räknar med att
            antalet svenskfödda minskar med 105 000 personer.
          </note>
          <note>
            Arbetskraftens förändring under de närmaste årtiondena handlar
            således mycket om de utlandsföddas möjligheter att komma ut i
            arbetslivet. Arbetskraftsdeltagandet är dock lågt bland flertalet
            kategorier av utlandsfödda.
          </note>
          <note>
            Fru talman! Kristdemokraterna vill ge dem som kommer till Sverige
            möjlighet att vara med och bygga samhället genom arbete och studier.
            Det är viktigt. Därigenom skapas sociala sammanhang med goda förutsättningar
            för människor att lära sig språket.
          </note>
          <note>
            Det är i de små gemenskaperna som traditioner, kultur och sedvänjor
            ses och förstås. Det är i gemenskap med andra som vi utvecklas
            som människor, och det är också i gemenskap med andra som invandrare
            lär sig och tar till sig lagar, regler, sedvänjor och så vidare
            i Sverige.
          </note>
          <note>
            Vi måste se invandraren som en person med resurser och en vilja
            att få vara med och bygga samhället. Kristdemokraterna har under
            den gångna mandatperioden verkat för en politik som tar till vara
            varje persons möjligheter.
          </note>
          <note>
            Vi har låtit Arbetsförmedlingen få ett samordnande ansvar för
            etableringsinsatserna i stället för kommunerna. Det är bra. Arbetsförmedlingen
            ska tillsammans med den nyanlände upprätta en etableringsplan
            med utgångspunkt i tidigare utbildningsbakgrund och arbetslivserfarenhet.
          </note>
          <note>
            Vi har infört en ny aktör etableringslots för att stödja den
            nyanlände under etableringsperioden. Etableringslotsen kan hjälpa
            den nyanlände med frågor om jobbsökande, utbildning och boende.
          </note>
          <note>
            Vi har ökat satsningen på validering, för att översätta den nyanländes
            kunskap och erfarenheter till svenska förhållanden.
          </note>
          <note>
            Vi har infört instegsjobb, där den som anställer en nyanländ
            ersätts med 75 procent av lönekostnaden under 36 månader. Detta
            sker parallellt med undervisning i svenska och innehåller handledande
            inslag.
          </note>
          <note>
            Det är via full sysselsättning, kunskap och sunda finanser som
            Sverige byggs starkt. Det är så vi kan stå starka i den internationella
            konkurrensen. Arbetslinjen är därför central. Arbetet ger identitet
            och självkänsla. Arbetet förbrödrar och integrerar. Det är via
            arbete som vi kan skapa ett sammanhållet land, ett land där alla
            får jobb efter egen arbetsförmåga.
          </note>
          <note>
            Ekonomisk tillväxt skapas inte ur tomma intet. Tillväxt skapas
            av människors arbetsinsatser. Därför har vi också gjort det mer
            lönsamt att arbeta. Vi har även sänkt kostnaderna för att anställa,
            och för att underlätta för grupper som har det svårare att komma
            in på arbetsmarknaden har vi gjort riktade satsningar.
          </note>
          <note>
            Nystartsjobben ger arbetsgivaren möjlighet att anställa dem som
            varit borta från arbetslivet i mer än ett år genom ett ekonomiskt
            stöd som motsvarar dubbla arbetsgivaravgiften. Stödet utgår lika
            länge som den anställde har varit arbetslös.
          </note>
          <note>
            De tidigare nämnda instegsjobben har förbättrat möjligheterna
            för invandrare att komma in på arbetsmarknaden.
          </note>
          <note>
            Som vi har hört skriver Sverigedemokraterna i sin budgetmotion
            att de vill avveckla instegsjobben. Samtidigt anser de att det
            stora problemet med invandringen är att invandrare inte kommer
            i arbete. Jag kan skriva under på att detta är ett stort problem.
          </note>
          <note>
            Men då undrar vän av ordning: Varför ska man då försvåra för
            invandrare att få jobb?
          </note>
          <note>
            Jag talade nyligen med en person som är personalansvarig på ett
            hotell i Örebro som sade: Instegsjobb är toppen. Tack vare instegsjobben
            kunde de för elva månader sedan ta emot en nyanländ invandrare
            som snabbt utvecklade det svenska språket och snabbt kom in i
            det svenska samhället just på grund av den möjligheten. På den
            arbetsplatsen sade man att detta fungerar bra.
          </note>
          <note>
            Fru talman! Jag vill till sist säga att Kristdemokraterna alltid
            har stått för en human och generös flyktingpolitik. Det kommer
            vi att fortsätta göra. Vi vill erbjuda en fristad för dem som
            flyr från förtryck och förföljelse. Vi vill verka för en politik
            som i större utsträckning bygger på människors skyddsbehov och
            rättigheter.
          </note>
          <note>
            För Kristdemokraterna är varje människa unik och har samma absoluta
            och okränkbara värde. Denna människosyn begränsas inte till det
            egna landet eller till de egna medborgarna utan är universell
            och omfattar alla människor. Vi har ett gemensamt ansvar för varandra.
            När någon lider och far illa har vi alla ett ansvar att hjälpa
            till.
          </note>
          <note type="speaker">
            Anf. 189 KENT EKEROTH (SD) replik:
          </note>
          <note>
            Fru talman! Nu får vi höra argumentet om arbetskraftsinvandring
            och om hur mycket Sverige behöver det igen. Detta argument har
            vi hört i 30 år. Även på 70-talet sades det att vi behövde arbetskraftsinvandring.
            Det säger man varje år, och varje år är det lika fel.
          </note>
          <note>
            År 2010 befarar alla att fyrtiotalisterna ska gå i pension. Över
            hälften av dem har redan gått i pension, och vi har fortfarande
            en jättestor arbetslöshet. Detta argument har aldrig fungerat.
          </note>
          <note>
            Det har till och med i undersökningar i Sverige av Jan Ekberg
            visat sig att det knappt finns några positiva effekter av en arbetskraftsinvandring.
          </note>
          <note>
            Vi kan jämföra med Kanada. Jag vet att Billström gillar att ta
            Kanada som ett exempel. Där har man haft en extremt selektiv arbetskraftsinvandring.
            Sverige väljer inte över huvud taget. I Kanada har man hårda krav.
            Men inte ens där hjälper det. Reallönerna har sjunkit 47 procent,
            det blir fortfarande sociala problem, och ekonomiskt sett visar
            det sig att man inte har vunnit någonting på det ändå.
          </note>
          <note>
            Ändå står ni här dag ut och dag in och påstår att vi någon gång
            i framtiden kommer att behöva arbetskraftsinvandring. Därför måste
            vi fortsätta med massinvandringspolitiken i dag. Det fungerar
            inte. Det stämmer inte. Det har det aldrig gjort och kommer aldrig
            att göra.
          </note>
          <note type="speaker">
            Anf. 190 LARS-AXEL NORDELL (KD) replik:
          </note>
          <note>
            Fru talman! Kent Ekeroth ifrågasätter här Arbetsförmedlingens
            nya rapport. Den kapar han vid fotknölarna och säger att den är
            helt fel.
          </note>
          <note>
            Jag har större tilltro till en officiell rapport än till hur
            Kent Ekeroth anser att det borde vara.
          </note>
          <note>
            Denna rapport visar att vi står inför stora pensionsavgångar.
            Det finns fortfarande ett stort berg av många som kommer att gå
            i pension. Det är någonting som vi som ansvariga politiker måste
            ta hänsyn till och planera för. Vi kan inte bortse från detta
            bara för att några inte tycker att det ska vara så. Så här ser
            det ut. Det är den information som vi får. Det är det underlag
            vi har när vi ska fatta beslut.
          </note>
          <note type="speaker">
            Anf. 191 KENT EKEROTH (SD) replik:
          </note>
          <note>
            Fru talman! Lars-Axel Nordell, du nämner att du har större tilltro
            till rapporterna. Det låter jättebra. Jag har större tilltro till
            verkligheten som den har visat sig vara i Sverige och som den
            har visat sig vara i Kanada. Verkligheten kallas det. Medan ni
            ser i syne ser vi verkligheten.
          </note>
          <note>
            Vi har under väldigt lång tid sett att varken anhöriginvandringen
            eller arbetskraftsinvandringen har fungerat. Det har tyvärr inte
            fungerat. Ska man ha en arbetskraftsinvandring och det är vi för
            ska det vara en selektiv arbetskraftsinvandring där man tar in
            dem som vi anser att det finns behov av. Vi ska inte ha en generell
            arbetskraftsinvandring och hoppas att det blir bra. Undersökningar
            visar att det inte blir det.
          </note>
          <note type="speaker">
            Anf. 192 LARS-AXEL NORDELL (KD) replik:
          </note>
          <note>
            Fru talman! Jag vill bara säga så här: Det jag kan hålla med
            om är att vi i Sverige har haft en integrationspolitik som inte
            har lyckats. Vi har inte understött människor så att de har kunnat
            komma ut i arbete, utan tvärtom har de hamnat i utanförskap. När
            jag säger vi menar jag det svenska styret. Vi har understött att
            de har fått bo i vissa områden. Detta måste förändras. Det är
            det vi vill göra.
          </note>
          <note type="speaker">
            Anf. 193 MARIA FERM (MP):
          </note>
          <note>
            Fru talman! Under många år har Sveriges migrationspolitik gått
            i en alltmer restriktiv riktning. Visumregler har blivit tuffare,
            försörjningskrav vid anhöriginvandring har införts och hyresersättningen
            för dem som väljer eget boende har sänkts och slutligen slopats.
            Det är bara några exempel.
          </note>
          <note>
            Den nya migrationsprocessen skulle egentligen inte leda till
            en mer restriktiv politik, men så har ändå blivit fallet. Det
            var tvärtemot lagstiftarnas intentioner. Ändå har Sverige redan
            blivit prickat flest gånger för att ha brutit mot FN:s tortyrkonvention
            och skickat tillbaka människor till länder där de har riskerat
            tortyr. Det är dags att försöka vända denna utveckling och se
            till att Sverige blir ett föredöme när det gäller en human asylpolitik.
          </note>
          <note>
            Situationen för ensamkommande barn är särskilt bekymmersam. Efter
            en ofta lång och svår färd hit tvingas dessa ungdomar bo lång
            tid i transitboenden i ankomstkommunerna innan de kan komma vidare.
            År 2009 kom 2 250 ensamkommande barn till Sverige, och i år väntas
            ungefär 2 400 barn komma. Nio ankomstkommuner tar först emot barnen,
            som sedan slussas vidare till kommuner som har avtal med Migrationsverket.
          </note>
          <note>
            Tyvärr har inte alla kommuner avtal med Migrationsverket, vilket
            gör att de tillfälliga boendena, där barnen kanske skulle vistas
            en två tre dagar, blir allt annat än tillfälliga. Trots oerhörda
            påtryckningar från alltifrån Migrationsverket till migrationsministern
            har endast 170 kommuner slutit avtal med Migrationsverket om att
            ta emot ensamkommande barn.
          </note>
          <note>
            Nu har också Barnombudsmannen kallat till sig tio kommuner för
            att diskutera mottagandet, eftersom platsbristen är akut. Konsekvensen
            av att alla Sveriges kommuner inte gemensamt tar ansvar för flyktingmottagandet
            är att barnen far illa. De får inte det psykosociala stöd som
            behövs, de kan känna oro och osäkerhet inför framtiden och asylprocessen
            försenas. Det är orimligt att fortsätta mottagandet på detta sätt.
          </note>
          <note>
            Fru talman! Den borgerliga regeringen har inte gjort mycket för
            att förbättra situationen för ensamkommande barn de senaste fyra
            åren. I dag fokuserar regeringen i stället på att återsända så
            många som möjligt. Regeringen har i förra årets regleringsbrev
            till Migrationsverket uppdragit åt Migrationsverket att undersöka
            möjligheten att inrätta omsorgscenter, alltså svenskledda barnhem,
            i länder som Afghanistan och Somalia.
          </note>
          <note>
            Detta är länder som Utrikesdepartementet avråder alla svenskar
            från att resa till. Jag tycker att det är oacceptabelt att samtidigt
            bygga barnhem utomlands i syfte att skicka tillbaka ensamkommande
            barn som inte har någon som kan ta hand om dem i hemlandet.
          </note>
          <note>
            Fru talman! För det första bör kommuner inte kunna säga nej till
            att ta emot ensamkommande barn. Det är viktigt att hela Sverige
            står upp för en solidarisk asylpolitik och hjälper till att ge
            dem som flytt från krig och förföljelse en bra start i det här
            landet. Att segregationen är stor i Rinkeby är precis lika problematiskt
            som att segregationen är stor i Danderyd eller Vellinge.
          </note>
          <note>
            Vi gröna menar att kommuner inte ska kunna säga nej till att
            ta emot ensamkommande flyktingbarn. Att kommuner säger nej, trots
            full ersättning från staten, skapar nämligen en svår situation
            för de kommuner som är ankomstkommuner och bidrar till en väldigt
            osäker tid i början för personen som kommer till Sverige. Just
            därför är det viktigt att hela Sverige står upp för en solidarisk
            asylpolitik.
          </note>
          <note>
            För det andra är det av stor vikt att ensamkommande barn får
            en god man så snart som möjligt efter att de kommit till Sverige.
            Den gode mannen är både vårdnadshavare och förmyndare. Han eller
            hon ska företräda det ensamkommande barnet i alla frågor som rör
            deras personliga, ekonomiska och rättsliga angelägenheter.
          </note>
          <note>
            I dag får ensamkommande barn ofta vänta mellan en vecka och tre
            månader innan en god man utses. Vårt mål är att en god man ska
            utses inom 24 timmar för att denne ska kunna ta vara på barnets
            intressen och vara ett stöd. Som ensam minderårig i ett främmande
            land, efter en lång och svår tid på flykt, behövs den tryggheten
            och den ledsagningen.
          </note>
          <note>
            För det tredje tycker vi att Sverige måste stoppa avvisningarna
            av ensamkommande barn till Malta och Italien. Dessa länder behandlar
            asylsökande på ett inhumant sätt och tar inte hänsyn till att
            de som återsänds är minderåriga. Rapporter från människorättsorganisationer
            talar om barn som bor i förvar, ibland under fängelseliknande
            förhållanden, om barn som inte får tillgång till skola, sjukvård,
            god man eller information om sina asylansökningar.
          </note>
          <note>
            Redan i dag finns en undantagsregel som kan användas. I Migrationsverkets
            regleringsbrev bör det skrivas in att Sverige ska använda sig
            av den och inte skicka tillbaka personer till Malta och Italien.
            Så har vi redan gjort för Grekland, och så skulle vi också kunna
            göra för dessa länder.
          </note>
          <note>
            Fru talman! Sverige har skrivit under barnkonventionen men inte
            införlivat den i svensk lagstiftning. Det innebär att barnkonventionen
            inte blir så mycket mer än fina ord på ett papper. Men Sverige
            måste garantera att barns rättigheter inte åsidosätts. Det är
            inte rimligt att grundläggande rättigheter för barn, som ska gälla
            alla oavsett härkomst, inte gäller för dem som har det allra svårast.
          </note>
          <note>
            I detta anförande instämde Bodil Ceballos, Tina Ehn och Åsa Romson
            (alla MP).
          </note>
          <note type="speaker">
            Anf. 194 KENT EKEROTH (SD) replik:
          </note>
          <note>
            Fru talman! Då var vi här igen med ensamkommande flyktingbarn.
          </note>
          <note>
            Man testade flyktingbarn i Norge. Det visade sig att nio av tio
            ljög om sin ålder; de var över 18 år gamla när tandtesterna gjordes.
            I Danmark gjordes ett liknande test, och då visade det sig att
            71 av 120 så kallade ensamkommande flyktingbarn var över 18. De
            ljög också om sin ålder. Man kan fråga sig om mönstret är annorlunda
            i Sverige. Jag ser ingen anledning till att det skulle vara annorlunda
            i Sverige.
          </note>
          <note>
            Jag tror att en väldigt stor andel av de många flyktingbarn som
            nu kommer de facto inte är barn. De ser i stället detta som en
            ny motorväg in i Sverige. Det måste alltså kontrolleras, först
            och främst, för jag betvivlar det väldigt starkt.
          </note>
          <note>
            Sedan gäller det ett gemensamt ansvar. Maria Ferm, du pratar
            om att alla kommuner ska tvingas att ta emot. Jag är säker på
            att du tror att invandringen är en fantastisk ekonomisk tillgång.
            Varför ska då kommunerna tvingas till det? Om det nu är så fantastiskt
            bra med invandring måste det ju vara i deras intresse att ta emot
            alla.
          </note>
          <note type="speaker">
            Anf. 195 MARIA FERM (MP) replik:
          </note>
          <note>
            Fru talman! William Petzäll, ni brukar ofta hävda att människor
            som kommer hit till exempel ljuger om sin ålder. Det är dock så
            att ens asylansökan behandlas på samma sätt oavsett vilken ålder
            man anger. Har man skyddsskäl får man stanna oavsett om man är
            vuxen eller om man är minderårig.
          </note>
          <note>
            Det är också så att ungefär hälften av dem som kommer som ensamkommande
            barn är 1617 år, och det finns inga sätt att vara hundra procent
            säker på åldern. Däremot vet vi också att hälften är under 15
            år, och vissa är till och med under 7 år. Att försöka måla ut
            människor som lögnare är alltså inget jag tycker ligger i dina
            intressen, i alla fall inte när det gäller dem som är väldigt
            unga.
          </note>
          <note>
            När det gäller att hela Sverige ska ta ansvar finns det tyvärr
            vissa åsikter i landet som handlar om att man inte vill ta emot
            ensamkommande barn. Därför tror jag att det är någonting vi måste
            förändra. Det är synd att alla inte ser fördelen med ett solidariskt
            mottagande, men då får vi ändra det.
          </note>
          <note type="speaker">
            Anf. 196 KENT EKEROTH (SD) replik:
          </note>
          <note>
            Fru talman! Maria Ferm, du är säkert precis som jag medveten
            om att man får ömmande omständigheter om man klassas som barn.
            Det blir alltså lättare. Det är samma sak i kriminalpolitiken;
            är man barn får man lägre straff. Är man barn är det lättare att
            få stanna i Sverige, vilket givetvis innebär att de som ljuger
            om sin ålder gör det av en anledning. Annars skulle det inte finnas
            någon anledning att ljuga om detta. De gör det för att de får
            lättare att stanna.
          </note>
          <note>
            Ljuger de om sin anledning att få stanna i Sverige ska de inte
            få stanna längre. Är de inte barn ska de inte få hävda de ömmande
            omständigheterna heller. Det är en mycket enkel princip.
          </note>
          <note type="speaker">
            Anf. 197 MARIA FERM (MP) replik:
          </note>
          <note>
            Fru talman! Vid alla fall där man ifrågasätter om åldern som
            är angiven stämmer kommer Migrationsverket att utreda ifall det
            finns grund för att de har uppgett fel ålder. Är man osäker kommer
            man också att fråga för att se ifall åldern stämmer eller inte.
            Du kan nog vara ganska lugn med dina farhågor.
          </note>
          <note>
            Näringsliv
          </note>
          <note type="speaker">
            Anf. 198 BÖRJE VESTLUND (S):
          </note>
          <note>
            Fru talman! Jag tänkte när vi ska debattera näringsliv inleda
            den här mandatperiodens första näringslivsdebatt med något tjusigt
            citat som kan vara speciellt lärande. Jag hittade en väldig massa
            citat men allihop var oneliners: Vi är det bästa företagarpartiet,
            Vi ska vara företagarens bästa vän, Vi är entreprenadpartiet,
            Vi är småföretagarnas bästa parti och så vidare.
          </note>
          <note>
            När man tittar på detta visar det sig att det är ganska spretigt
            och splittrat. Det är ganska otydligt vad man vill och framför
            allt vad regeringen gjorde under förra mandatperioden men också
            vad man har presenterat i budgeten och vill med just näringslivsområdet.
            Man talar gärna om de nya gröna företagen och att man vill göra
            saker för dem. Man vill gärna tala om servicebranschen. Där kanske
            man vill göra någonting. Man kan till exempel sänka momsen för
            restauranger. Man talar om de kreativa företagen. Vi får inte
            heller glömma basindustrin. Den är viktig. Men när man sedan ska
            hålla ihop det till en politik som är generell och som gör att
            företag kan överleva finns det väldigt lite att ta av. Det är
            ett stort bekymmer.
          </note>
          <note>
            Jag kom förra mandatperioden till näringsutskottet och tänkte:
            Nu kommer det att bli mycket jobb. Jag kan konstatera när vi har
            gått igenom en mandatperiod att det inte var så mycket åtgärder
            som gjordes på näringslivets område. Det var någon skattesänkning
            här. Det var någon skattehöjning där, och det får vi inte heller
            glömma i sammanhanget. Det var någon liten åtgärd här och någon
            liten åtgärd där.
          </note>
          <note>
            Näringspolitiken hänger inte ihop till det den borde vara, ett
            kraftfullt instrument som vi kan gå vidare med. Vi är alla i den
            här kammaren överens om att det är ett ganska splittrat system
            som finns för företagsfrämjandet. Det behöver man se över ytterligare.
            Det är åter ett exempel på att någonting måste göras i helheten
            när det gäller företagsfrämjandet.
          </note>
          <note>
            En sak som nästan alla partier säger är: Vi vill ha fler företag.
            Jag tycker också att det är bra att vi får fler företag. Det är
            bara synd att under förra mandatperioden kom det inte så många
            företag som man kanske skulle kunna ha trott med den argumentation
            som i varje fall näringsminister Maud Olofsson hade.
          </note>
          <note>
            Det har varit väldigt lite debatt och väldigt lite ambitioner
            både i Näringsdepartementet men också i kammaren om hur vi ska
            få större företag. Det handlar om hur företagen ska växa och hur
            de små företagen ska bli medelstora och de medelstora ska bli
            större. Där saknas i väldigt stor utsträckning en politik, och
            där efterfrågar jag en politik.
          </note>
          <note>
            Sedan måste jag komma in på min älsklingsfråga nummer ett, nämligen
            regelförenklingar. Det är en ganska sorglig historia. Den mest
            prioriterade frågan enligt Maud Olofsson var regelförenklingsfrågan.
          </note>
          <note>
            Man ägnade två år åt att inte ta till vara de metoder som fanns
            för att sätta i gång och minska antalet regler i företagen. Man
            utredde först i två år: Hur ska vi göra för att minska regelbördan
            i företagen? Målet var 25 procent. Det ska visserligen uppnås,
            om jag förstår det rätt, till år 2010.
          </note>
          <note>
            Den prognos som finns på Tillväxtverkets hemsida säger att det
            snarare är riktigt illa. Man har minskat regelbördan med 3,34
            procent. Det är riktigt illa. Maud Olofsson sade i den sista debatt
            hon hade med mig om detta att hon hade en prognos på 7,5 procent.
            Det blev alltså hälften. Jag beklagar detta, och jag tror att
            alla företagare beklagar detta.
          </note>
          <note>
            Om man dessutom går in och tittar väldigt noga på siffrorna kan
            vi konstatera att de allra flesta företag, den stora mängden företag,
            inte har fått någon minskning av regelbördan alls. De har tvärtom
            fått en ökning av regelbördan. Det är väldigt koncentrerat till
            det som handlar om livsmedel och miljö. Väldigt många företag
            omfattas inte särskilt mycket av regelverken som rör det, även
            om jag inte ska förneka att det är en ganska omfattande regelförenkling.
          </note>
          <note>
            Vi måste kunna presentera en samlad näringspolitik som gör att
            vi får fler företag att växa. Vi måste se näringslivet som en
            helhet. Men framför allt måste det bli lättare att vara företagare
            i Sverige. Det är vad näringspolitiken måste gå ut på och inte
            oneliners som det finns alltför många av.
          </note>
          <note type="speaker">
            Anf. 199 MARGARETA CEDERFELT (M):
          </note>
          <note>
            Fru talman och ledamöter! I dag när vi har den allmänpolitiska
            debatten och den näringspolitiska delen tänker jag fokusera på
            kvinnor och kvinnors uppfinningar. Det är en fråga som jag ofta
            återvänder till här i riksdagen.
          </note>
          <note>
            Hur uppfinningar och idéer ska kunna bli framgångsrika innovationer
            är en fråga för oss politiker och en fråga som det har forskats
            väldigt mycket om. Vad har hänt? En hel del. Men jag tror att
            ytterligare förbättringar kan vara möjliga. Där tror jag att den
            politik som Alliansen bedriver är ett steg i rätt riktning. Men
            det finns fortfarande mer som kan göras.
          </note>
          <note>
            Hur ser det ut för en uppfinnare i dag? Jag tror att de flesta
            av oss tänker på en man, en lite förvirrad herre som har mängder
            av idéer som sprutar ut. Men så ser inte tillvaron ut. Det finns
            lika många kvinnor som män som har idéer. När vi däremot kommer
            till förverkligandet av idéer står kvinnor för endast 9 procent
            av de patent som tecknas i Sverige. Det är alldeles för lite.
          </note>
          <note>
            Det måste vara möjligt för fler kvinnor att kunna få igenom sina
            idéer. Det måste vara fler kvinnor som kan starta företag. Här
            tror jag att den inriktning som vi inom Alliansen har på politiken
            är ett steg i rätt riktning. Det handlar om att se till att det
            blir möjligt för fler kvinnor att starta inom traditionella områden
            som hälso- och sjukvård, skola med mera och att vi har ett RUT-avdrag
            som gör det möjligt för kvinnor att komma vidare.
          </note>
          <note>
            Det handlar om att det görs förändringar vid upphandlingar. Offentliga
            upphandlingar kan brytas ned i mindre sjok. Det handlar om att
            det finns möjlighet att kunna göra avsteg från den offentliga
            upphandlingen för att handla produkter som behövs. Men det räcker
            inte. Det måste till mycket mer.
          </note>
          <note>
            Här tror jag att inriktningen på att starta nätverk, bikupor
            och drivhus, är ett steg i rätt riktning. Det handlar om att kvinnor
            kan bygga upp sina nätverk. Det är ofta det de talar om att de
            saknar.
          </note>
          <note>
            Vad jag också ser som väldigt viktigt är finansieringsfrågan.
            Många kvinnor har bristande möjlighet att få finansiering. De
            upplever sig inte vara trovärdiga, inte ha tillräckligt sparat
            kapital eller helt enkelt fel eller bristande nätverk. Där finns
            det mycket mer som går att göra. Sedan finns hela frågan om patentfrågor.
          </note>
          <note>
            Europapatentet är ett steg för att gå vidare. Men hur ska detta
            kunna komma den lilla uppfinnaren till godo? Det handlar om den
            lilla uppfinnaren som inte har flera hundratusentals kronor att
            betala för patent. Här tycker jag att det är viktigt att gå vidare
            och tänka till när det gäller hur idéer ska kunna skyddas och
            tas till vara. Det ska finnas uppfinnare som vågar satsa på sina
            idéer.
          </note>
          <note>
            Jag vill i det här sammanhanget också lyfta fram de vardagsnära
            uppfinningarna och att de ska kunna komma människor till godo.
            Vi satsar mycket på forskning i dag, och det är bra. Forskningen
            utgör grunden för den stora utvecklingen. Men det måste också
            vara möjligt för den som har en mindre idé att utveckla denna.
            Jag tänker på hela den stora del kvinnor som befinner sig inom
            den offentliga sektorn. Det gäller till exempel sjuksköterskan
            som utvecklade en nässköljare, Nasaline, utifrån sin kliniska
            vardag och undersköterskan som tog fram en prototyp för att kunna
            utföra omläggningar och ge elever och studenter möjlighet att
            öva. Det gäller också den biomedicinska analytikern som tog fram
            en handskhållare för att på så sätt kunna förbättra arbetsmiljön.
          </note>
          <note>
            Hur ska vi kunna skapa eller rättare sagt bidra till som politiker
            en miljö där dessa personer får större möjlighet att genomföra
            företagande och sina idéer i verkligheten? Här måste vi alla tänka
            till.
          </note>
          <note>
            Jag tror att Alliansens politik är ett steg i rätt riktning genom
            bikupor och nätverk. Men detta räcker inte. Vi måste våga ta ytterligare
            ett steg som politiker. Det gäller att tänka till när det gäller
            hur finansieringsmöjligheter ska kunna se ut, att möjliggöra för
            andra, till exempel externa finansiärer, att våga satsa på nya
            idéer och att möjliggöra mindre lån än vad som är möjligt i dag.
            Detta handlar just om att stödja kvinnor som har idéer, för vi
            har sett att kvinnor oftast lånar mindre summor pengar än vad
            män gör. Kvinnor har också ofta svårare att få mindre lån eftersom
            det inte anses som trovärdigt i en hel del kretsar. Så ska det
            inte vara. Med en satsning på kvinnors idéer blir det ett ökat
            företagande.
          </note>
          <note type="speaker">
            Anf. 200 BÖRJE VESTLUND (S) replik:
          </note>
          <note>
            Fru talman! Jag har två frågor. Först vill jag i många delar
            hålla med Margareta Cederfelt om det hon säger om uppfinningar.
            Men med anledning av detta finns det två frågor att ställa.
          </note>
          <note>
            Den ena frågan gäller att problemet är att det snarare har gått
            åt det andra hållet. Jag ska inte säga att det bara är Alliansens
            problem, utan detta har varit en utveckling som kanske har skett
            under längre tid. Det har gått mer åt det akademiska hållet, och
            man har sett uppfinnarna som någonting vid sidan om som man kan
            behandla på något annat sätt. Man har inte gjort den nödvändiga
            översynen för att titta på hur man finansierar från Vinnova och
            Almi och så vidare. Innovationsbron är ju inte ens tänkt för de
            här.
          </note>
          <note>
            Då måste man ställa frågan: Vad har Margareta Cederfelt för idéer
            för att förbättra detta?
          </note>
          <note>
            Den andra frågan hann jag inte med, så den får jag återkomma
            med.
          </note>
          <note type="speaker">
            Anf. 201 MARGARETA CEDERFELT (M) replik:
          </note>
          <note>
            Fru talman! Börje Vestlunds fråga är onekligen intressant. Snarare
            än att ställa grupperna mot varandra akademi mot vardag skulle
            jag vilja säga att det handlar om två olika inriktningar på uppfinningar
            som har varit eftersatta. Akademin har upplevt att det har varit
            svårt att få ut idéer och forskningsresultat till en fungerande
            idé på marknaden. Det är bra att det nu satsas på innovationscentrum
            direkt på akademin. Det är bra att det finns kompetenta rådgivare
            och att det tänks innovationstankar redan när den första artikeln
            publiceras. Akademi, forskning vid universitet, bygger på öppenhet,
            medan utvecklandet av en idé oftast bygger på slutenhet och att
            det ska vara hemligt. Där finns en konfliktpunkt.
          </note>
          <note>
            Det är klart att det behövs satsningar också på vardagsuppfinningarna,
            men oftast av en annan karaktär. Jag vill inte polarisera dessa
            grupper och ställa dem mot varandra. Jag vill snarare säga att
            det behövs mer resurser. Det handlar inte alltid om pengar utan
            också om kunskap.
          </note>
          <note type="speaker">
            Anf. 202 BÖRJE VESTLUND (S) replik:
          </note>
          <note>
            Fru talman! Jag får avstå från den andra frågan, men jag vill
            ändå kommentera det senaste.
          </note>
          <note>
            Jag tycker inte heller att man ska ställa de två grupperna mot
            varandra. Min fråga var egentligen: Vad har Margareta Cederfelt
            för idéer? Jag kan alltså vara överens med henne om att man inte
            ska ställa grupperna mot varandra. Däremot har den grupp som avser
            forskare lyfts fram på ett ganska tydligt sätt den senaste tiden.
            Men vad ska vi göra åt uppfinnargruppen? Det är en viktig grupp.
          </note>
          <note type="speaker">
            Anf. 203 MARGARETA CEDERFELT (M) replik:
          </note>
          <note>
            Fru talman! Det gläder mig att också Börje Vestlund ser likheterna
            när det gäller uppfinnare och möjligheterna att utveckla idéer.
          </note>
          <note>
            Först och främst vill jag säga att det redan i dag finns en lagstiftning
            arbetstagares rätt till sin uppfinning. Jag tror att den kan utvecklas
            ytterligare. Jag tror att medvetenheten om denna lagstiftning
            kan implementeras ytterligare inom den offentliga sektorn, inom
            skolans värld, inom hälso- och sjukvårdens värld, inom barnomsorgen
            och inom socialtjänsten.
          </note>
          <note type="speaker">
            Anf. 204 ÅSA ROMSON (MP):
          </note>
          <note>
            Fru talman! Jag vill tala om de svenska företagens verksamhet
            i utlandet och behovet av att medverka till att brott mot mänskliga
            rättigheter och acceptabla miljönormer kan beivras och ställas
            till ansvar för på ett bättre sätt än vad som görs i dag. Det
            är en fråga som jag vet att Miljöpartiet har talat om ett flertal
            gånger i den här församlingen, men det här är första gången som
            jag har möjligheten att göra det.
          </note>
          <note>
            Anledningen till att man behöver ett bättre ansvarsutkrävande
            från företag när det gäller brott mot mänskliga rättigheter och
            acceptabla miljöförfaranden är naturligtvis att få en bättre värld
            och att skydda människor och miljö. Men, fru talman, jag skulle
            också vilja påpeka att det är viktigt för att forma ett näringsliv
            där det inte ska löna sig för företag att gömma smutsig tillverkning
            i områden med en svag politisk styrning eller profitera på laglöshet
            i krigsområden och vid andra tillfällen. Det gör att de sjysta
            företagen får en otjänst i sin konkurrens och det gör att sjysta
            företagare misskrediteras.
          </note>
          <note>
            Det är envars ansvar att respektera mänskliga rättigheter. Det
            har sedan lång tid tillbaka i de internationella systemen rubricerats
            som ett gemensamt ansvar för olika aktörer i samhället alla samhällets
            aktörer eller stake holders att ta hänsyn till de naturliga ekosystemen.
            Det är därför en skyldighet för Sverige som stat att göra vad
            som står i vår makt för att de mänskliga rättigheterna ska respekteras
            även av företag som står under svensk jurisdiktion.
          </note>
          <note>
            Det inbegriper, menar jag, att vi måste se över våra regelverk
            och rutiner för att säkerställa att svenska företag inte begår
            sådana brott utomlands. Jag vet, fru talman, att i en sådan diskussion
            kommer många och talar om att konsumentmakten och den egna drivkraft
            som företagen har i form av CSR-arbete gör att bindande regler
            på området är onödiga. Men jag tycker att man då kopplar ihop
            fel frågor. Det är självklart oerhört viktigt med konsumentmakt.
            Det är också väldigt viktigt att de företag och strukturer som
            finns jobbar frivilligt med att förbättra sitt ansvarsarbete.
            Det är framför allt ett kvalitetsarbete i företagen. Det här är
            viktigt, men det kan aldrig ersätta behovet av ett regelverk och
            regler om ansvarsutkrävande för brott mot mänskliga rättigheter
            och andra övergrepp.
          </note>
          <note>
            Vi har under flera år sett rapporter om svenska företag eller
            företag med säte i Sverige som ifrågasätts och anklagas. Det kommer
            sådana rapporter då och då. I flera fall har man tämligen rimligt
            kunnat visa att de har medverkats till stora övergrepp i utlandet.
            Trots det har det varit svårt för dem som är offer i situationerna.
            Det handlar om en personlig offersituation för människor som drivs
            på flykt. I fallet med Lundin Oil säkrade företaget tillgångar
            till myndigheter på befolkningens bekostnad. Så framstår det av
            de rapporter som frivilligorganisationer har lämnat.
          </note>
          <note>
            Trots detta har det inte blivit processer i Sverige för att kräva
            ansvar av företaget. Det är olyckligt, och det är något som Sverige
            som en internationell aktör bör ta på stort allvar. Man bör gemensamt
            bilda sådana regler i de internationella regelverken både på hemmaplan
            och internationellt.
          </note>
          <note>
            Vi har en situation med en handelsminister som ibland åker ut
            och hjälper svenska företag att etablera sig i utlandet. I dessa
            kontakter verkar det på rapporteringen som att man mest hjälper
            företagen att etablera sig oavsett förhållandena men inte alla
            gånger ger information till företagen om problemen med mänskliga
            rättigheter eller miljöpåverkan i andra länder. Det gäller till
            exempel Assa Abloy som etablerade sig på ockuperat område i Israel.
            De borde även från UD ha fått hjälp med att läsa vad folkrätten
            betyder i dessa sammanhang innan de behöver dra tillbaka etableringen
            på grund av konsumentpåverkan.
          </note>
          <note>
            Fru talman! Det bedrivs just nu en europeisk kampanj om att EU-länderna
            ska säkerställa att europeiska företag hålls ansvariga för skador
            som de orsakar. Den kallas för Rights for People, Rules for Business.
            Som kampanjens slogan antyder är det i dag en obalans mellan företagen
            och människors rättigheter i de internationella regelverken och
            i implementeringen.
          </note>
          <note>
            Vi menar att företag också måste ha ett ansvar. När vi ingår
            internationella ekonomiska förbindelser i handels- eller investeringssammanhang
            ser man alltid det handlar även om att förebygga skatteflykt och
            annat naturligt företagen som koncerner, som multinationella spelare
            och aktörer. Men när det gäller mänskliga rättighetsregelverk
            och miljöregelverk tittar de aldrig på koncernnivå, utan då hänvisar
            man alltid till att det var det lilla dotterbolaget som gjorde
            fel och att man inte kan utkräva ansvar från koncernledningen
            eller någon annan.
          </note>
          <note>
            Fru talman! Det här måste ändras. Vi måste få en regelsättning
            på den internationella nivån som tar hänsyn till hur maktbalansen
            ser ut i världen, i den globaliserade ekonomi som vi har. Företagen
            och koncernerna är ofta multinationella aktörer.
          </note>
          <note>
            Det finns också strukturer att bygga på, bland annat i FN och
            inte minst genom de frivilliga åtagandena i OECD. Men vi har inte
            utvecklat de här regelverken. Sverige har inte heller varit pådrivande
            i det. Vi anser att det är ett stort problem.
          </note>
          <note>
            De svenska regelverken för hur offer kan ställa svenska företag
            till ansvar enligt det svenska juridiska systemet måste förenklas.
            Man måste till exempel titta på att man i praktiken ska kunna
            göra en sådan process och utredning som frivilligorganisationerna
            krävde när det gällde Lundin Oil. I ett sådant sammanhang är det
            också rimligt att titta på om man kan ge rättshjälp eller liknande.
          </note>
          <note>
            I detta anförande instämde Tina Ehn (MP).
          </note>
          <note type="speaker">
            Anf. 205 HANS BACKMAN (FP):
          </note>
          <note>
            Fru talman! Alliansregeringen har under sina första fyra år genomfört
            ett antal förbättringar för företagarna i Sverige. Bland annat
            har den halverade arbetsgivaravgiften för ungdomar och nystartsjobben
            medfört att de växande småföretagen har valt att nyanställa. Så
            mycket som 44 procent av småföretagen med noll till nio anställda
            har anställt under de senaste åren, och 60 procent av de här företagen
            vill växa vidare. Företagsklimatet har förbättrats, men mer finns
            att göra, och vi folkpartister vill göra mer.
          </note>
          <note>
            Jag vill ta upp några förslag som jag tycker vore bra för att
            ytterligare förbättra villkoren för företagare.
          </note>
          <note>
            Fru talman! Sverige behöver många nya företag, särskilt innovativa
            företag med tillväxtambitioner. För den som ger sig in i en sådan
            verksamhet är riskerna stora, inte bara för den som startar som
            ägare och därmed riskerar sin tid och sitt kapital utan även för
            den som byter en anställning i ett mer stabilt företag mot en
            i ett nystartat. För att lyckas ska man inte bara vara en god
            entreprenör utan också kunna rekrytera rätt.
          </note>
          <note>
            För nya och växande kunskapsintensiva företag kan det vara svårt
            att bära höga lönekostnader samtidigt som de personer som lämnar
            sina säkra anställningar för att satsa på att jobba i ett nystartat
            företag kan behöva en kompensation för att man tar en större risk
            med sin anställning. Personaloptioner som ger rätt att i framtiden
            köpa aktier till ett i förväg bestämt pris eller i övrigt på förmånliga
            villkor är ett sätt att attrahera kompetens som är med och delar
            risken, och vinsten när man lyckas. Beskattningen av personaloptioner
            behöver därför sänkas. En sådan reformering är en pusselbit i
            arbetet med att skapa ett mer gynnsamt klimat för ett innovativt
            och kunskapsintensivt entreprenörskap i Sverige. Jag anser att
            en översyn av beskattningen av personaloptioner i fåmansbolag
            bör göras.
          </note>
          <note>
            Fru talman! Att kunna låta företaget växa med egna pengar är
            också viktigt. Det är mycket vanligt att en ägare till ett mindre
            företag inte är vare sig intresserad av eller intressant för externa
            ägare, och enbart lånefinansiering är svårt. Det behövs äkta riskkapital.
            Då företaget ger bra resultat vill man kunna spara, fondera, de
            här pengarna i företaget för framtida expansion. Att förbättra
            möjligheten att bygga upp kapital för en kommande expansion vore
            därför en angelägen reform. Jag vill därför att det ska införas
            en generell rätt till fondering inom företaget på upp till 5 miljoner
            kronor utan beskattning.
          </note>
          <note>
            Fru talman! Att kombinera förvärvsarbete med ansvar för små barn
            är alltid ett pusslande. En företagare med små barn kan ofta ha
            svårare än många andra att vara hemma med sjuka barn. I dag går
            det att överlåta tillfällig föräldrapenning vid vård av barn till
            någon annan under förutsättning att denna är hemma från sitt eget
            arbete. Den tillfälliga föräldrapenningens syfte är att barnen
            ska kunna vara hemma och sjuka med tillsyn och omsorg utan ett
            alltför stort ekonomiskt avbräck. Det har också redan införts
            en möjlighet att anlita en annan person än föräldrarna under förutsättning
            att denna har ett jobb som hon eller han stannar hemma från.
          </note>
          <note>
            Jag tycker att man också skulle kunna anlita en person som har
            till jobb att ta hand om sjuka barn. Tidigare hade ofta kommunerna
            den här typen av service. Den försvann med den tillfälliga föräldrapenningen.
            I dag växer en tjänstebransch redan med hjälp av skattereduktionen
            för hushållsnära tjänster, så kallade hustjänster. Samma person
            eller företag som man anlitar för barntillsyn någon eftermiddag
            eller kväll skulle även kunna anlitas när vattkopporna slår till.
            Det borde därför bli möjligt att överlåta föräldrapenningen även
            till den som utför tjänster inom hushållstjänstsystemet.
          </note>
          <note>
            Samtidigt skulle ytterligare en möjlighet till tjänsteutbud skapas
            för de företag som erbjuder hushållsnära tjänster. En sådan möjlighet
            skulle skapa ytterligare en ventil i pusslet att få ihop tillvaron
            som förälder och företagare. Förslaget skulle vara till särskilt
            stor nytta för ensamstående föräldrar. Dagens system med möjlighet
            till överlåtelse ger ingen garanti för att det är en person som
            är lämplig och känd för barnet, men man litar på föräldrarnas
            omdöme. Man måste på samma sätt kunna förutsätta att föräldrar
            är ansvarsfulla och bara skulle utnyttja en utvidgad möjlighet
            på samma sätt, det vill säga på ett sätt som är tryggt och bra
            för barnen.
          </note>
          <note>
            Jag vill att det ska skapas en möjlighet för företagare att använda
            tillfällig föräldrapenning för betalning av hustjänster vid vård
            av sjukt barn. Jag är övertygad om att en sådan möjlighet skulle
            skapa större flexibilitet. Den borde därför på sikt gälla alla
            föräldrar, men i ett första steg kan det vara lämpligt att införa
            den för egenföretagare.
          </note>
          <note>
            I detta anförande instämde Maria Lundqvist-Brömster (FP).
          </note>
          <note type="speaker">
            Anf. 206 ERIK A ERIKSSON (C):
          </note>
          <note>
            Fru talman! År 1846 föddes Lars Magnus Ericsson i Nordtomta,
            Värmskog, Vegerbol. Han blev faderlös vid elva års ålder. Det
            var en mycket tuff utmaning i det fattiga bondehemmet i Värmskog.
            De levde under knappa förhållanden. Lars Magnus var en kreativ
            gosse. Han var entreprenör och uppfinnare och mycket modig. Han
            fick stipendium och åkte utomlands. Han fick intryck och utlopp
            för sin entreprenörsanda. Han blev sedermera en av de mer förmögna
            i Sverige. Namnet Ericsson finns kvar i telefonbolaget än i dag.
            Detta är en fantastisk framgångssaga.
          </note>
          <note>
            Det ska vara enkelt, roligt och lönsamt att driva företag i Sverige.
            Därför behöver Sverige ha ett företagsklimat i världsklass. Sverige
            behöver fler företagare, fler hjältar, som vågar starta eget eller
            satsa för att företaget ska växa. Vi behöver detta för att vi
            ska kunna behålla ett högt välstånd och bekämpa arbetslösheten.
            Den ekonomiska krisen har präglat Sverige och hela världen de
            senaste åren, men i Sverige står vi väl rustade. Det visar flera
            undersökningar, och det är positivt. Det är glädjande att vi äntligen
            ser tecken på en vändning i ekonomin. Allt fler småföretagare
            har nu lönsamhet i sikte och vågar tro och satsa på framtiden,
            investera och nyanställa.
          </note>
          <note>
            Småföretagen är görviktiga. De utgör en tillväxtmotor som kommer
            att stå för en stor del av den kommande sysselsättningstillväxten.
            Under de här krisåren som vi ofta pratar om och det är inte länge
            sedan anställde mikroföretagen 5 876 personer. Detta skedde alltså
            under krisen. Det var nästan en tredjedel av den sysselsättningstillväxt
            som pågick då.
          </note>
          <note>
            Alliansregeringen, där Centerpartiet ingår, har som övergripande
            mål fler jobb och minskat utanförskap. Vi har en jobbpolitik på
            tre ben. Det första är att det ska vara mer lönsamt att jobba,
            det andra är att det ska vara billigare och enklare att anställa
            och det tredje är att det ska vara enklare, roligare och lönsammare
            att driva företag. Under mandatperioden har vi gjort 172 insatser
            som främjar jobb och företagande. Det är cirka en åtgärd per vecka.
            Rabblandet av alla dessa siffror betyder ingenting om det inte
            finns företagare som också ser skillnaden.
          </note>
          <note>
            Det ska vara lönsamt att arbeta. En undersköterska har under
            de senaste fyra åren fått ca 1 500 kronor mer i plånboken varje
            månad. Det innebär att sjuksköterskan har ca 18 000 kronor mer
            att röra sig med pengar som kan användas till bättre boende eller
            sparas för att investeras, exempelvis i ett eget företag; det
            är pengar som sjuksköterskan själv kan bestämma över. Detta är
            positivt.
          </note>
          <note>
            I jobbskatteavdragen omfattas givetvis även inkomst av näringsverksamhet.
            Att människor har mer pengar att röra sig med leder också till
            en ökad konsumtion, något som gynnar företagande. Bortemot 80
            000 jobb räknar man med ska ha skapats tack vare jobbskatteavdraget.
            Detta är bra.
          </note>
          <note>
            Men det behöver bli enklare och billigare att anställa. Hittills
            har arbetsgivaravgiften sänkts med 1 procent. Ytterligare sänkning
            kommer när egenavgifter sänks med 5 procent liksom ytterligare
            en sänkning på 0,74 procent, vilket är en anpassning till trygghetssystemet.
            Vi anpassar och ser till att företagare får ett mer likvärdigt
            trygghetssystem jämfört med vad anställda har.
          </note>
          <note>
            De sociala trygghetssystemen har byggts upp under lång tid i
            Sverige, och de utgår ifrån att man är anställd, och då gärna
            i ett stort företag. Vi i Centerpartiet och alliansregeringen
            menar att det ser olika ut. Vi vill främja småföretagandet. Det
            är görviktigt för Sveriges utveckling med tanke på att vi har
            så pass många som är arbetslösa och står utanför den välfärd vi
            pratar väl om och vill behålla.
          </note>
          <note>
            Vi menar att ROT-avdraget är bra, och vi menar också att RUT-avdraget
            är bra. Det har gett många kvinnor arbete när de har gått från
            svarta arbeten till vita arbeten. Vi menar att det inte är någon
            skillnad på att rolla en vägg, att svabba ett golv, att göra fint,
            att förbättra och att göra att det finns mer tid för att få livspusslet
            att gå ihop. Detta är positivt.
          </note>
          <note>
            Vi som politiker menar att det är positivt att människor startar
            företag och orkar driva dem. Vi behöver fler företag. Vi behöver
            fler arbetstillfällen i Sverige, inte färre. Människor måste också
            få möjlighet att tjäna pengar. Det måste vi ändra på i Sverige:
            synen på jantelagen och synen på att det skulle vara fult att
            tjäna pengar genom hårt arbete. Vi har många som bidrar, men vi
            behöver ha fler.
          </note>
          <note>
            Till det behövs det, anser vi i Centerpartiet, sänkta kostnader
            för att anställa. Vi vill ha sänkta arbetsgivaravgifter och egenavgifter.
            Vi vill fortsätta den sänkning som alliansregeringen har påbörjat.
            Det är viktigt för att Sverige ska kunna få fler arbetstillfällen
            och för att vi ska kunna fortsätta vara stolta över den framgångssaga
            som vi har varit stolta över.
          </note>
          <note>
            Jag nämnde L M Ericsson, Lars Magnus Ericsson. Jag önskar att
            vi om tio år kan prata om andra som har lyckats, och då inte i
            första hand män det är mest män som vi ser i historien som har
            lyckats och byggt upp större företag. Jag önskar att även kvinnor
            kommer att göra det, och jag tror att det är kvinnornas tid som
            kommer nu. Den satsning på kvinnliga företagsambassadörer som
            har gjorts nu har varit mycket positiv.
          </note>
          <note>
            Det behövs alltså modernare turordningsregler. Här måste vi bli
            mer flexibla. Det handlar inte om att ta bort skydd för människor,
            utan det handlar om att vara mer flexibel. Vi menar att mindre
            företag måste kunna ha den flexibiliteten, annars riskerar vi
            att fler jobb och idéer flyttar utomlands.
          </note>
          <note>
            Min företrädare i näringsutskottet, Jan Andersson, sade att det
            finns en väldigt stor skillnad när det gäller att veta vad man
            pratar om. Skillnaden är om du får lön den 25 eller om du i slutet
            av månaden ska vara den som betalar ut lön, arbetsgivaravgifter,
            skatter och egenavgifter. Det är en mycket stor skillnad.
          </note>
          <note>
            Jag önskar att det var fler i politiken som hade erfarenhet från
            företagande. Vi kommer att bli fler. Vi är några stycken, och
            jag önskar att det blir fler som förstår de här skillnaderna och
            de utmaningar som vi står inför.
          </note>
          <note>
            I detta anförande instämde Anders Flanking (C).
          </note>
          <note type="speaker">
            Anf. 207 BÖRJE VESTLUND (S) replik:
          </note>
          <note>
            Fru talman! Det är väl bra att man pratar fler företag. Vi hörde
            också Hans Backman prata om fler företag. Det var bra med fler
            företag. Men mitt bekymmer, det som jag gjorde mig till tolk för
            i mitt anförande, är att det är för få företag som växer, för
            få små företag som blir medelstora företag och för få medelstora
            företag som blir stora företag. Det saknar jag. Vad är det man
            vill där från Centerpartiets sida? Hur vill man se till att företag
            växer och blir stora?
          </note>
          <note>
            Lars Magnus Ericsson startade ju med ett pyttelitet företag som
            sedan blev ett medelstort företag som sedan blev ett stort företag
            som sedan blev en världskoncern. Men i Sverige ser vi inga nya
            världskoncerner som står och knackar på dörren och vill ut i världen
            precis. Tvärtom är det så att väldigt många små företag förblir
            små företag väldigt länge.
          </note>
          <note type="speaker">
            Anf. 208 ERIK A ERIKSSON (C) replik:
          </note>
          <note>
            Fru talman! Det är väl det som har varit problemet sedan Lars
            Magnus Ericsson gick bort, kan man säga. Fram till i dag har vi
            väl haft en väldigt trist struktur där man egentligen har gynnat
            större företag och trott att det var lösningen på allt. Under
            lång tid har man nog trott för mycket på de stora enheterna.
          </note>
          <note>
            Vi har tagit bort förmögenhetsskatten, som har varit en hämsko
            för bland annat att lämna över företag vid generationsväxling.
            Vi har också tagit bort andra särskatter som har missgynnat svenska
            företag jämfört med företagsutveckling i andra länder.
          </note>
          <note>
            Sänkta särskatter har faktiskt en stor påverkan för att företag
            ska kunna växa och bli större, men även den delen som handlar
            om kompetensförsörjning för företagare när det gäller att våga
            anställa. Det har varit en lite för stor tröskel, minst sagt,
            när det gäller att våga anställa personer som har varit viktiga
            för företag. I stället har man hyrt in personal eller i sämsta
            fall inte utvecklat sitt företag.
          </note>
          <note type="speaker">
            Anf. 209 BÖRJE VESTLUND (S) replik:
          </note>
          <note>
            Fru talman! Nu blandar Erik A Eriksson ihop begreppen. Det var
            arvs- och gåvoskatten som påverkade generationsskiftena negativt
            det hade ingenting med förmögenhetsskatten att göra. För övrigt
            kan det kanske vara intressant att få en debatt om hur mycket
            förmögenhetsskatten har inneburit för investeringar i företag.
          </note>
          <note>
            Fortfarande får man inte riktigt svaret. Vad är det vi ska göra
            gemensamt? Det är bra med små företag, och det är bra med nya
            företag, men vi måste också få företagen att växa.
          </note>
          <note type="speaker">
            Anf. 210 ERIK A ERIKSSON (C) replik:
          </note>
          <note>
            Fru talman! Jag tror det jag sade förut: Det behövs fler politiker
            som har bakgrund i företagande. Ett bra exempel här är att Vestlund
            uttrycker sig som han gör och tillrättavisar mig. Då menar jag
            att man kanske inte har den erfarenheten så att man vet vad de
            olika saker som har varit hämskor för företagande har inneburit.
          </note>
          <note>
            För att svara på din första fråga vill jag säga att sänkta särskatter
            är viktigt för företagande i Sverige. Det är jätteviktigt. Det
            gäller att sänka rätt skatter, och där tycker jag att vi har gjort
            en bra början. Men jag menar, som jag sade i mitt anförande, att
            vi behöver sänka arbetsgivaravgiften och egenavgifterna mer.
          </note>
          <note type="speaker">
            Anf. 211 LARS JOHANSSON (S) replik:
          </note>
          <note>
            Fru talman! Det var intressant att höra Erik A Erikssons påstående
            om att det har blivit så mycket bättre under de gångna fyra åren.
            Jag kan bara konstatera att antalet sysselsatta ju inte har ökat
            i den utsträckning man kunde ha hoppats, utan arbetslösheten är
            högre nu än den var för fyra år sedan. Regeringens prognos är
            ju också att den kommer att ligga på en väldigt hög nivå under
            de kommande fyra åren.
          </note>
          <note>
            Då är frågan: Vad är det för politik som Centerpartiet vill bedriva
            som gör att vi får ned arbetslösheten och får fler människor anställda
            i företagen? Hittills har ju inte den politik som ni företräder
            lyckats.
          </note>
          <note>
            Jag menar: Under hela fordonskrisens tid tappade vi 30 000 industrijobb
            i Västsverige. Företag små företag och underleverantörer pratade
            väldigt mycket om att man ville ha ett stöd för att kunna komma
            vidare i stället för att gå i konkurs. De stödpaket som vi faktiskt
            fattade beslut om här i riksdagen verkställdes inte av regeringen.
          </note>
          <note type="speaker">
            Anf. 212 ERIK A ERIKSSON (C) replik:
          </note>
          <note>
            Fru talman! Låt mig börja med det sista. Stöd och hjälp till
            fordonsindustrin fanns från första dagen. Jag vet inte vad man
            skulle ha gjort annorlunda. Vi tog oss igenom krisen tack vare
            en handlingskraftig näringsminister, Maud Olofsson, och en klok
            regering som hade hållit i statsfinanserna, vilket gjorde att
            det fanns ett utrymme. Jag är glad att det fanns. Jag är själv
            från Västsverige och kände av varslen tydligt i min hemkommun.
          </note>
          <note>
            Bara inom det vi kallar för RUT-avdraget har de företag som startat
            gett ca 7 000 arbetstillfällen.
          </note>
          <note>
            Vi i den här kammaren ska inte i alltför stor utsträckning peka
            ut vilka branscher som ska expandera och inte, tycker jag. Men
            vi ska se till att underlätta för de branscher där vi ser att
            det finns en potential. Det är rimligt. Därmed vill jag inte peka
            ut vilka branscher det gäller.
          </note>
          <note>
            Att krisen slog benhårt råder det ingen tvekan om, särskilt i
            ett så pass exportberoende land som Sverige är och ett mycket
            exportberoende län, som Värmland är. Jag kan inte se vad det skulle
            ha varit som vi skulle ha gjort annorlunda. Det kanske Socialdemokraterna
            har svar på.
          </note>
          <note type="speaker">
            Anf. 213 LARS JOHANSSON (S) replik:
          </note>
          <note>
            Fru talman! Det intressanta är ju att till exempel Tyskland hade
            en annan politik, vilket gjorde att de också hade en kraftigare
            tillväxt och kom igenom krisen inom fordonsindustrin betydligt
            bättre.
          </note>
          <note>
            Problemet är ju att när Sverige för en annan politik kanske vi
            tappar den här näringen på lång sikt så att den går över till
            andra länder. Då tappar vi en sådan näring. Vi kan inte bara leva
            på RUT-avdrag. Vi måste faktiskt ha andra inkomster i samhället
            också för att kunna ha dessa subventioner i form av RUT-avdrag,
            ROT-avdrag och liknande. Vi måste ju ha intäkter också.
          </note>
          <note type="speaker">
            Anf. 214 ERIK A ERIKSSON (C) replik:
          </note>
          <note>
            Fru talman! Nu fastnar Socialdemokraterna i de här stora strukturerna.
            Man tänker storskaligt, och det tror jag är ett feltänk.
          </note>
          <note>
            Att bilindustrin går bättre i Tyskland nu ja, det må så vara.
            Men vi ser att vi har en turismnäring med ca 160 000 anställda
            som omsätter över 90 miljarder. Jag tror att vi kan se många nya
            arbetstillfällen som kommer inom tjänstesektorn.
          </note>
          <note>
            Basindustrin är viktig och förblir viktig. Därför var den energiuppgörelse
            som gjordes här i riksdagen väldigt viktig också för att bibehålla
            den i Sverige. Det var en del i satsningen.
          </note>
          <note type="speaker">
            Anf. 215 ÅSA ROMSON (MP) replik:
          </note>
          <note>
            Fru talman! Jag lyssnade med intresse på Erik A Erikssons anförande
            om småföretagande och företagsamhet. Jag tror att det finns många
            här inne som delar hans vurm för det. Däremot är det alltid svårare
            att veta vad vi ska göra. Jag har några konkreta frågor eftersom
            Erik pekade på de svårigheter som finns när det gäller att anställa
            men också när det gäller vilka styrmedel staten har.
          </note>
          <note>
            När kommer vi att se förslag om sänkta arbetsgivaravgifter för
            småföretagare från den här regeringen? När tänker man växla från
            de stora politiskt styrda insatserna i mycket specifika tjänstesektorer
            till mer generella lättnader, till exempel momslättnader i tjänstesektorn?
            Är det rimligt att staten subventionerar egnahemsägare i dag att
            byta sina kök vart femte år samtidigt som vi saknar resurser att
            ge stöd till investeringar i mer energismarta lösningar bland
            annat i hela villasektorn i Sverige?
          </note>
          <note type="speaker">
            Anf. 216 ERIK A ERIKSSON (C) replik:
          </note>
          <note>
            Fru talman! Vad gäller det sista om energismarta lösningar kan
            jag säga att det finns ett utrymme redan i dag att växla om till
            att göra hus och boenden mer energismarta, men det är ett annat
            utskotts område.
          </note>
          <note>
            Det som egentligen är viktigt är att sänkningar redan har skett,
            och det skedde under krisåren. Man sänkte arbetsgivaravgifter
            och egenavgifter. Jag menar att man måste gå längre, och det nämnde
            jag i mitt anförande. Vi är exportberoende, och vi vill få fram
            nya företag och nya innovationer. Det ska inte vara fel att tjäna
            pengar på sitt företagande och kunna återinvestera och anställa
            fler.
          </note>
          <note>
            Låt mig säga angående tjänstesektorn och RUT-avdraget att det
            är en skattesänkning, det är inte en subvention. När vi ser att
            vi kan sänka skatter så pass mycket inom den här sektorn kan vi
            göra det i fler sektorer. Jag antar att du med frågan tangerar
            att vi kanske kan göra det mer generellt. Du får gärna återkomma
            till det, och det är jag inte negativ till.
          </note>
          <note type="speaker">
            Anf. 217 ÅSA ROMSON (MP) replik:
          </note>
          <note>
            Fru talman! Det är bra att du inte är negativ till mer generella
            subventioner eller stödformer, om vi ska kalla det för det skattelättnad
            är ju en typ av stödform. När man så specifikt lägger så mycket
            pengar som regeringen gör på de här stödformerna vore det bra
            om vi här i riksdagen kunde få en mer generell syn på sektorer
            som vi önskar ska kunna generera mer arbete. Där fanns det en
            diskussion i valrörelsen. Det hördes förslag om momslättnader,
            men vi har ännu inte sett några sådana. Det var det jag önskade
            få ett svar på.
          </note>
          <note type="speaker">
            Anf. 218 ERIK A ERIKSSON (C) replik:
          </note>
          <note>
            Fru talman! Här har vi olika syn på om vi ska kalla det för lättnader
            eller subventioner. Jag menar att vi ska vara mycket aktsamma
            med medborgarnas skattemedel. Det är inte ett självändamål att
            bibehålla ett sådant skattetryck som vi har haft de senaste 30
            åren. Snarare måste vi tvärtom kunna sänka skatter. Det har vi
            kunnat göra, och vi har sett att utrymmet finns. Inte minst har
            jobbskatteavdraget gett möjlighet för människor att satsa på till
            exempel eget företag eller att betala tillbaka till CSN, vilket
            också är en positiv sak.
          </note>
          <note type="speaker">
            Anf. 219 KENT PERSSON (V):
          </note>
          <note>
            Fru talman! Det känns bra att vara tillbaka, framför allt att
            vara i det utskott som jag trivs allra bäst i, näringsutskottet.
          </note>
          <note>
            Vi kan konstatera att Sverige så sakta reser sig ur den senaste
            finansiella krisen. Exporten skjuter fart, och företagen nyanställer
            om än från en mycket låg nivå. Men bakom hörnet finns faror, redan
            nästa år befaras exporten att falla igen. Att exporten betyder
            mycket för svensk ekonomi är uppenbart. Den utgör i dag drygt
            50 procent av bruttonationalprodukten. Det är framför allt basindustrin
            som har sitt ursprung i våra naturresurser som malm, skog och
            vattenkraft, som fortfarande utgör motorn i svensk export. Den
            sysselsätter direkt och indirekt hundratusentals människor och
            dominerar Sveriges nettoexportinkomster.
          </note>
          <note>
            Men, fru talman, det finns anledning att känna oro inför framtiden,
            både i närtid och i framtid.
          </note>
          <note>
            För det första har Sverige tappat exportandelar mot sina konkurrentländer.
          </note>
          <note>
            Det andra är att produktiviteten i svenska företag har fallit
            nästan oavbrutet sedan 2006 till början av 2009. Att produktiviteten
            ökar nu är givetvis bra, men det är från en väldigt låg nivå.
          </note>
          <note>
            För det tredje är läget i USA och situationen i delar av Europa
            oroväckande, som också kan få konsekvenser för svensk ekonomi
            och framför allt för exportföretag.
          </note>
          <note>
            För det fjärde är vi väldigt dåliga på att omsätta forskningsresultat
            i nya innovativa företag i Sverige. Vi satsar oerhört mycket på
            forskning, vi är ledande inom OECD, men vi är förfärligt dåliga
            på att ta vara på all den kunskap som finns.
          </note>
          <note>
            I den här världen ska vi försöka orientera oss. Sverige är en
            liten aktör som historiskt har haft relativt lätt att anpassa
            sig till nya förhållanden. Det förhållandet bygger till stor del
            på att det har funnits en samsyn mellan arbetsmarknadens parter
            om vikten av att produktivitetsökning bör ske genom teknisk utveckling
            och inte genom låga löner och att strukturomvandling har mötts
            med arbetsmarknadsinsatser och en trygg och bra omställningsförsäkring.
          </note>
          <note>
            Sveriges framtid liksom sysselsättning är beroende av att industri-
            och tjänsteproduktion hela tiden förnyas. Vi kan inte stillasittande
            vänta på marknadens lösningar, utan här krävs ett medvetet agerande
            från regeringens sida, en strategi. Det gäller såväl infrastruktursatsningar
            som utbildning och hårdare kontroll över finansmarknader som statligt
            riskkapital för nya innovativa tjänster och varor. Här brister
            regeringens politik betänkligt.
          </note>
          <note>
            Men det räcker inte med att utveckla och specialisera basindustrin.
            Svenskt näringsliv behöver också utveckla nya tillväxtbranscher,
            diversifiera näringslivet såsom den kunskapsintensiva industrin
            inom elektronik, datateknik, bioteknik och miljöteknik i vidare
            bemärkelse. Det är just tillgången på riskkapital som är avgörande
            för hur vi ska klara att möta framtiden och skapa de nya företagen
            som leder till ny sysselsättning och nya exportinkomster.
          </note>
          <note>
            Här finns det idéer. Vi har från Vänsterpartiet, Socialdemokraterna
            och Miljöpartiet lyft fram idén om en statlig riskkapitalinsats
            som på ett avgörande sätt skulle kunna stärka våra möjligheter
            att utveckla nya företag som leder till nya sysselsättningar.
            Det här är inte taget ur luften, utan det är väl dokumenterat
            att det just är bristen på riskkapital som har gjort att vi halkar
            efter, att vi inte är med på konkurrens på lika villkor med till
            exempel Kina, Indien och Brasilien där det i dag växer så det
            knakar och där staten och regeringar medvetet har gått in och
            satsat på forskning och innovationspolitik.
          </note>
          <note>
            Regeringen har berömt sig själv för att satsa mycket på forskning.
            Det är sant att man gjort det, men det är en ytterst liten del
            som satsas på innovationer. I den forskningsproposition som lades
            fram 2008 var det 0,6 procent som satsades på innovationer, och
            det är alldeles på tok för lite.
          </note>
          <note>
            Jag lyfter upp det här därför att det är här vi har möjlighet
            att skapa nya verksamheter, ny industriell utveckling i Sverige
            och nya tjänster och varor som gör det möjligt för oss att klara
            oss i den allt hårdare konkurrensen. Innovationer och ekonomisk
            tillväxt är två sidor av samma mynt. Den ekonomiska tillväxten
            kommer nämligen när innovationer används för lönsam produktion
            av varor och tjänster. Det är inget nytt. Jag skulle kunna uttrycka
            det på det sätt som Vinnova har sagt vid något tillfälle, fritt
            citerat: Det vi i dag i Sverige lever på att sälja till omvärlden
            har i morgon någon annan gjort billigare och kanske bättre. Vi
            har ingen medfödd flytväst. Om vi slutar simma sjunker vi.
          </note>
          <note type="speaker">
            Anf. 220 LARS GUSTAFSSON (KD):
          </note>
          <note>
            Fru talman! Inför denna välfyllda kammare kanske jag kan hålla
            ett kort anförande i alla fall. Jag tänker tala lite grann om
            grunderna för företagande. Det finns ganska enkla samband när
            man tittar på vad som har med företagandepolitik att göra.
          </note>
          <note>
            Företagande är en förutsättning för arbete. Arbete är i sin tur
            en förutsättning för inkomst. Inkomst är en förutsättning för
            försörjning. Företagande och arbete tillsammans är en förutsättning
            för välfärd. Det är därför märkligt att dessa välkända och enkla
            samband ofta glöms bort när man lägger fram politiska förslag
            i den här kammaren. Sverige är ju helt beroende av de mindre företagen
            och deras verksamhet. Vi kristdemokrater vill fortsätta att förbättra
            förutsättningarna för dessa företag, där många, om inte de flesta,
            av de nya arbetstillfällena finns. Alliansregeringen har inlett
            ett arbete för att förbättra förutsättningarna för de mindre företagen.
            Detta arbete måste fortsätta och intensifieras. Vi har också fått
            väljarnas stöd för att göra detta.
          </note>
          <note>
            Det finns också några enkla samband som man måste komma ihåg,
            att det finns en mycket stark koppling mellan skattetryck, företagande
            och arbetstillfällen. Ett högt skatte- och kostnadstryck motverkar
            möjligheterna för företag att få avsättning för sina varor och
            tjänster. Detta syns mycket tydligt inom olika tjänstesektorer,
            till exempel byggbranschen och tjänste- och restaurangverksamheterna.
            ROT- och RUT-avdragen är talande exempel på hur skattereduktion
            är nödvändig för att fler kunder ska kunna köpa dessa tjänster.
            Detta i sin tur ger fler arbetstillfällen. Exempelvis den uttjatade
            RUT-reformen har inneburit att branschen på några år har vuxit
            med 100 procent. I dag räknar man med att ca 11 000 personer har
            ett arbete att gå till. Många av dessa kommer från lång tid i
            arbetslöshet, ibland svartarbete. Sammantaget är reformen en vinst
            för alla parter.
          </note>
          <note>
            Fru talman! Det är på sikt nödvändigt att minska den så kallade
            skattekilen för att öka sysselsättningen. Det är ganska enkelt
            att inse det som många företag insett, nämligen att en ökad omsättning
            med lägre avans ger mer nettoinkomst och fler anställda än dyra
            produkter med lägre omsättning. Överfört innebär det att ett högt
            skattetryck motverkar ökade skatteintäkter samtidigt som det motverkar
            fler arbetstillfällen.
          </note>
          <note>
            Kostnader och regelverk för företag måste hållas på en rimlig
            nivå om man vill att dessa ska kunna växa och öka antalet anställda.
            Vi kristdemokrater vill minska kostnaderna för de mindre företagen,
            bland annat genom att successivt sänka arbetsgivaravgifterna med
            10 procentenheter upp till en lönesumma av 300 000 kronor per
            helårsanställd eller högst 3 miljoner kronor för företag som har
            fler än tio anställda. Detta måste givetvis ske med ekonomiskt
            ansvar och stegvis med beaktande av det ekonomiska utrymmet i
            statens finanser.
          </note>
          <note>
            Fru talman! Som egenföretagare kan jag i alla fall tala för detta.
            Att starta och driva företag är i dag inget, eller har i alla
            fall inte varit, självklart för dem som så skulle vilja. Många
            yngre personer med avslutad skolgång har någon form av mental
            spärr där man inte ser företagande som ett naturligt alternativ
            till anställning.
          </note>
          <note>
            Det finns mycket goda skäl att göra kunskap om företagande till
            en obligatorisk del i skolans utbildningsprogram, exempelvis i
            högstadiet och gymnasiet. Det bör vara lika naturligt att överväga
            företagande som att överväga anställning. Så är det inte i dag,
            men det är fullt möjligt att genomföra detta framöver. Det saknas
            inte idéer, men väl att man realiserar sina idéer och framtidsvisioner.
          </note>
          <note>
            Sverige behöver fler kvinnor och män som gör verklighet av sina
            drömmar. Då får vi fler företag och fler jobb.
          </note>
          <note type="speaker">
            Anf. 221 LARS JOHANSSON (S) replik:
          </note>
          <note>
            Fru talman! Jag skulle vilja ställa en fråga till Lars Gustafsson,
            som pratar väldigt väl om betydelsen av avdragsrätt för hushållsnära
            tjänster och för byggverksamhet. Jag antar att du också, Lars
            Gustafsson, tycker att det är väldigt bra att man numera också
            kan ha en halverad moms inom hotell- och restaurangbranschen.
            Men ser du inga problem med alla dessa subventioner inom ett begränsat
            antal branscher? Det påverkar nämligen människornas val av tjänster
            eller uppdrag som de vill att andra ska utföra. Det påverkar alltså
            vad det är för något man lägger sina pengar på. Det blir en snedfördelning
            mellan olika branscher. Vissa har full kostnad, andra har en reducerad
            kostnad, plus att vi dessutom nu också, framför allt inom byggverksamheten,
            ser mer och mer av fusk inom det här området.
          </note>
          <note type="speaker">
            Anf. 222 LARS GUSTAFSSON (KD) replik:
          </note>
          <note>
            Fru talman! Jag ser inget problem i det. Men jag ser ett mycket
            allvarligt problem i att vi har så högt skattetryck och så högt
            avgiftstryck på företag att de inom vissa sektorer tvingas göra
            detta för att fler ska kunna köpa tjänsten. Annars menar vi att
            bara någon som har hög inkomst ska kunna köpa de här tjänsterna.
            Det tycker jag är fel. Vill vi framöver klara den svenska konkurrensen
            och upprätthålla en vit arbetsmarknad, vilket jag säkert vet att
            Lars Johansson också prioriterar, måste vi se till att de ekonomiska
            förutsättningarna för företagen är sådana att de kan erbjuda tjänster
            och varor till fler. Det ska inte bara vara en välbesutten grupp
            som kan köpa de här tjänsterna, som det ofta har varit. Därför
            menar jag och Kristdemokraterna att vi på sikt måste lägga om
            skattetrycket så att fler kan köpa varor och tjänster, om vi vill
            att det ska finnas arbetstillfällen i Sverige. I annat fall kommer
            de antingen att exporteras eller så blir det ett fåtal som kommer
            att kunna köpa tjänsterna.
          </note>
          <note type="speaker">
            Anf. 223 LARS JOHANSSON (S) replik:
          </note>
          <note>
            Fru talman! Det finns ju många olika saker som man har behov
            av. Jag vet att väldigt många människor, inte minst kvinnor, har
            behov av att ha en bil för att till exempel kunna köra sina barn
            till dagis eller till fritidsaktiviteter. När bilen ska repareras
            på en verkstad kan det kosta 800 eller kanske 1 000 kronor i timmen
            om man går till en märkesverkstad. Där finns ingen subvention.
            Den frågan är lika viktig.
          </note>
          <note>
            När du går in och börjar subventionera på ett område kommer kraven
            på andra områden. Till slut har du ingen finansiering av våra
            socialförsäkringssystem, och våra skatteintäkter minskar.
          </note>
          <note type="speaker">
            Anf. 224 LARS GUSTAFSSON (KD) replik:
          </note>
          <note>
            Fru talman! Jag tror att Lars Johansson har missförstått hur
            sambandet fungerar. Om man får fler som arbetar betalar fler in
            skatt, och då blir det ökad möjlighet till välfärd. Det var det
            jag försökte säga med att fler kommer i sysselsättning.
          </note>
          <note>
            Det generella problemet är att om kostnaden blir för hög kommer
            givetvis färre att kunna köpa tjänsterna. Det är samma sak med
            miljöbilar. Varför subventionerar vi miljöbilar? Jo, därför att
            vi så klart vill att fler ska kunna köpa miljöbilar och därför
            att vi ska kunna förbättra utvecklingen inom miljöfordonsbranschen.
          </note>
          <note>
            Det är klart att det görs styrningar under vägen. Men det har
            varit ett högt skattetryck, och jag tror att vi, oavsett vilken
            regering det är, måste ändra på den inriktningen.
          </note>
          <note type="speaker">
            Anf. 225 LOTTA OLSSON (M):
          </note>
          <note>
            Fru talman! Vad är det som gör att det är så viktigt att arbeta
            för ökat entreprenörskap och för utbildning i entreprenörskap
            i den svenska skolan? Det finns så många andra viktiga frågor.
            Varför ska vi prioritera detta? Jo, därför att undervisning i
            entreprenörskap ger en bra grund för utveckling. Entreprenörskap
            är medlet, och målet är utveckling utveckling av människor och
            utveckling av näringsliv.
          </note>
          <note>
            När jag möter tonåringar funderar jag ofta på om de själva ser
            sina möjligheter, vad de kan göra i livet, eller om de enbart
            ser de begränsningar som finns. Lika glad som jag blir när jag
            träffar unga som är fyllda av tillförsikt, lika ledsen blir jag
            när jag träffar dem som redan tidigt främst ser alla hinder och
            alla svårigheter. Tänk om alla ungdomar, när de slutar sina utbildningar,
            vore medvetna om vilka möjligheter de har utifrån sina personliga
            egenskaper. Tänk om alla hade det självförtroendet.
          </note>
          <note>
            Min önskan är att ungdomar ska se möjligheterna när de finns
            och inte långt senare i backspegeln. Just därför är det viktigt
            med satsningar på entreprenörskap i våra skolor, en utbildning
            som gör att barn och ungdomar växer. Den utbildningen ger förmågan
            att skapa en egen framtid och en egen försörjning och göra sig
            till nytta både för sig själv och för andra. Det är en utbildning
            som ger en bra bas för ungdomar, vare sig de kommer att arbeta
            som anställda eller starta eget. Eller varför inte prova på båda
            arbetsformerna någon gång under livet?
          </note>
          <note>
            Genom att stärka utbildningen i entreprenörskap från de tidiga
            åren till universitet och högskola kan vi skapa en ny generation,
            en generation med medvetenhet om sin kapacitet. Att ge den kommande
            generationen ett entreprenöriellt förhållningssätt är en av våra
            viktigaste framtidsfrågor.
          </note>
          <note>
            Vi har i dag en strategi för entreprenörskap i skolan. Låt oss
            följa upp att den efterlevs överallt i våra skolor. Det är en
            bra början, en grund en grund som vårt samhälle behöver för att
            bli livskraftigt och starkt även i framtiden. Tillväxt och sysselsättning
            är beroende av ett lands förmåga att stimulera företag och högt
            kunskapsinnehåll, att starta och att växa. En bra förutsättning
            är att ge en god utbildning i entreprenörskap på alla nivåer och
            i alla åldrar.
          </note>
          <note type="speaker">
            Anf. 226 KARIN NILSSON (C):
          </note>
          <note>
            Fru talman! Småföretagen i Sverige står för den största tillväxtpotentialen
            inom det svenska näringslivet. Därför är det viktigt att vi skapar
            goda förutsättningar för företagandet så att det är enkelt och
            roligt att driva företag, enkelt att anställa och enkelt att administrera.
          </note>
          <note>
            Regeringen har kommit med en länge efterlängtad proposition med
            tio reformförslag för ett förbättrat socialförsäkringssystem för
            företagare. Dessa trädde successivt i kraft i somras. Det återstår
            dock fortfarande områden där framför allt småföretagare känner
            sig otrygga, utlämnade och utsatta. Jag talar om småföretagare
            som vittnar om att de har gjort allt de kan för att följa aktiebolagslagen
            och bokföringslagen till punkt och pricka men ändå känner sig
            misstänkliggjorda och i underläge gentemot Skatteverket.
          </note>
          <note>
            Skatteverket har gjort enkäter och mätningar som visar att allmänheten
            har ett stort förtroende för myndigheten och upplever den som
            en serviceinriktad och tillmötesgående myndighet. Jag önskar att
            denna positiva upplevelse av Skatteverket som en hjälpande och
            vägledande myndighet också ska finnas hos landets småföretagare,
            men tyvärr är det inte så för alla småföretagare och definitivt
            inte så i hela landet. Det finns i stället de som upplever sig
            misstrodda utan någon förklarad anledning.
          </note>
          <note>
            Fru talman! Det finns brister i rättssäkerheten för företagare
            när det gäller skatteområdet. Varje år drivs ett antal företag
            i konkurs på felaktiga grunder. Att försöka få rätt mot Skatteverket
            är oftast en komplicerad, kostsam och tidsödande process.
          </note>
          <note>
            I ett litet företag där företagaren ofta själv är den som ensam
            sköter administrationen är organisationen sårbar och särskilt
            vid sjukdom. En allvarlig sjukdom som stroke eller cancer kan
            vara en förklarlig orsak till att en redovisning eller en inbetalning
            till Skatteverket eller Bolagsverket inte alltid kommer in till
            angivet datum. Men en sådan orsak, som i alla andra sammanhang
            skulle betraktas som en skälig orsak till fördröjning, kan av
            Skatteverket betraktas som en kriminell handling och bestraffas
            med skattetillägg, förseningsavgift eller kostnadsränta.
          </note>
          <note>
            Bevisfrågor i skatteprocesser måste vara jämförbara med beviskraven
            inom straffrätten, men det upplevs inte alltid så i dag. I skattelagstiftningens
            kap. 15, skattebetalningslagen, görs undantag för skattetillägg
            och förseningsavgift endast om den skattskyldige har avlidit.
            Kontrollavgift ska inte tas ut om säljaren har avlidit.
          </note>
          <note>
            Men nog borde det kunna vara möjligt att stifta lagar som gör
            skillnad på om en förseelse har sin grund i uppsåt eller i sjukdom
            eller annat som har varit svårt att påverka för den enskilde.
          </note>
          <note>
            Jag anser att frågan om företagares rättssäkerhet måste bli föremål
            för en djupare utredning. Det ska inte vara skillnad ur rättssäkerhetssynpunkt
            på var i landet man driver sitt företag. Det får heller inte påverka
            vilken attityd den handläggare som har hand om ärendet har.
          </note>
          <note>
            Ska fler våga starta och driva företag får inte rädslan att göra
            fel och rädslan för en nitisk myndighetsutövning som hellre vill
            stjälpa än hjälpa hindra dem.
          </note>
          <note>
            Jag har fått en del enskilda ärenden beskrivna för mig som jag
            givetvis inte kan ta ställning till i sak. En övergripande utredning
            i frågan kan dock ge oss beslutsfattare ett underlag att utgå
            ifrån i vårt fortsatta arbete med att skapa ett gott företagsklimat.
          </note>
          <note>
            Småföretagens förutsättningar att utvecklas och växa är avgörande
            för samhällets resurser till vår framtida gemensamma välfärd.
          </note>
          <note>
            Jag kommer på olika sätt att återkomma i denna fråga under mandatperioden.
            Jag förmodar därför att vi ses igen, fru talman.
          </note>
          <note>
            I detta anförande instämde Erik A Eriksson och Anders Flanking
            (båda C) samt Jörgen Andersson (M).
          </note>
          <note>
            Familj, barn och ungdomsfrågor
          </note>
          <note type="speaker">
            Anf. 227 ANTI AVSAN (M):
          </note>
          <note>
            Fru talman! Jag ska tala om något som berör många människor och
            som ofta förpestar livet för många, både barn och vuxna. Jag ska
            tala om vårdnadstvister och om tvister om boende och umgänge.
          </note>
          <note>
            Att vuxna människor kommer fram till att de av en eller annan
            anledning inte vill leva tillsammans är en i allra högsta grad
            privat fråga och inte något som politiker ska moralisera över.
            Vi politiker har dock ett ansvar för att se till att de delar
            av rättssystemet som aktualiseras i sådana situationer fungerar
            på ett ändamålsenligt sätt. Med detta menar jag att rättsreglerna
            ska vara utformade så att uppkomsten av konflikter motverkas.
            Om konflikter ändå uppstår ska regelverket skapa förutsättningar
            för att konflikterna inte blommar ut och biter sig fast.
          </note>
          <note>
            Något som alltid har irriterat mig, inte minst som tidigare yrkesverksam
            domare, är när i och för sig fullt kapabla föräldrar tillåter
            sig själva att bygga upp en konflikt sinsemellan som är skadlig
            för de gemensamma barnen. Vid en separation vilar det ett stort
            ansvar på föräldrarna att se till vad som är bäst för barnen och
            att hitta konstruktiva lösningar så att barnens dagliga liv ska
            kunna fungera så smidigt som möjligt även efter separationen.
          </note>
          <note>
            Att känslor kan göra det svårare att bemästra en komplicerad
            situation vet de allra flesta som har någon grad av självkännedom.
            Som politiker kan vi inte hjälpa den enskilde att hantera sina
            känslor. Den hjälpen kan och bör den enskilde få på annat håll.
            Vad vi politiker däremot kan göra är att skapa en bättre ordning
            för hur frågor om vårdnad, boende och umgänge ska hanteras.
          </note>
          <note>
            Om man ska spetsa till det lite kan man säga att regelverkets
            uppbyggnad kan sägas vara konfliktskapande i någon mening. Jag
            kan ta ett exempel. Om två i och för sig kapabla föräldrar har
            kommit så långt i sin vårdnadskonflikt att de processar i domstol
            tillämpas i grunden regelverket som gäller tvister i civilmål.
            Parterna, det vill säga föräldrarna, förfogar visserligen inte
            över tvisteföremålet, i detta fall vårdnaden. Målet är indispositivt,
            och domstolen ska hela tiden beakta vad som är förenligt med barnets
            bästa. Processföringen bygger dock på vad som gäller i tvistemål
            i allmänhet.
          </note>
          <note>
            Men vari består då det konfliktskapande? Jo, om en av föräldrarna
            vill ha ensam vårdnad är grunden för detta att det är förenligt
            med barnets bästa. Föräldern ska sedan utveckla påståendet, vilket
            i allmänhet sker genom att vederbörande lägger fram ett antal
            omständigheter och påståenden om varför man själv är bättre och
            varför den andra föräldern är så mycket sämre att han eller hon
            inte ska få del i vårdnaden om barnet.
          </note>
          <note>
            Efter att ha processat utifrån dessa förutsättningar under kanske
            två år kan den retoriska frågan ställas om det därefter blir lättare
            eller svårare för föräldrarna att samarbeta. Svaret är väl i det
            närmaste givet, således nej.
          </note>
          <note>
            Dessutom riskerar de berörda barnens uppfattningar om föräldrarna
            att färgas av vad som påstås i konflikten. I värsta fall finns
            allt som påstås också att läsa i svart på vitt i en dom som kan
            granskas 10 eller 20 år senare. Då kan de inblandade barnen givetvis
            fundera på om deras föräldrar verkligen agerade på ett ansvarsfullt
            sätt och såg till deras bästa. I den situationen kan föräldrarna
            sägas få sin verkliga dom av barnen, om de inte har fått den redan
            tidigare.
          </note>
          <note>
            Fru talman! Det finns andra och nya vägar att gå. Vi måste skapa
            en ordning där vi så tidigt som möjligt fokuserar bort från konflikten
            och i stället tar sikte på fungerande lösningar för framtiden,
            naturligtvis med barnets bästa i fokus.
          </note>
          <note>
            I Alliansens valmanifest finns ett första steg i rätt riktning,
            nämligen ett löfte om att erbjuda samarbetssamtal för föräldrar
            som separerar. Tanken är att föräldrarna ska kunna föra en sansad
            diskussion med varandra om hur man ska samarbeta när det gäller
            de gemensamma barnen. Syftet är att i ett så tidigt skede som
            möjligt försöka motverka konflikter mellan föräldrarna. Detta
            är ett bra förslag som bör förverkligas så fort som möjligt.
          </note>
          <note>
            Strukturen för sådana samtal kan gärna utgå från en modell som
            tillämpas i Australien där man försöker lösa vårdnadstvister genom
            tidiga insatser. I Australien får föräldrarna inte väcka talan
            i domstol innan seriösa försök har gjorts att lösa den uppkomna
            konflikten. Sådana lösningar är med vår rättstradition inte möjliga
            att applicera direkt på svenska förhållanden, men nytänkande,
            idéer och principer kan ändå på olika sätt anpassas till svenska
            förhållanden.
          </note>
          <note>
            Fru talman! Jag anser för övrigt att processreglerna vid vårdnadstvister
            ska ändras så att de inte skärper konflikter i onödan. Jag anser
            också att gemensam vårdnad bör återfå en starkare ställning som
            huvudregel när tvist uppkommit om vårdnaden i samband med separation.
            Dessutom kan jag lägga till att påstådda samarbetssvårigheter
            inte får löna sig.
          </note>
          <note>
            I detta anförande instämde Jörgen Andersson (M).
          </note>
          <note type="speaker">
            Anf. 228 MAGNUS EHRENCRONA (MP):
          </note>
          <note>
            Fru talman! Det är med blandade känslor jag står här som ny ledamot.
            Det känns ärofyllt att ha valts till detta uppdrag och det är
            en ynnest att med sitt personliga perspektiv och sina personliga
            erfarenheter få påverka hur man ser på samhället. Kommunpolitiskt
            har jag varit engagerad i Helsingborg. Jag har engagerat mig mycket
            i barnens situation. Framtiden för vårt gemensamma samhälle påverkas
            till stor del av vilka möjligheter barnen får.
          </note>
          <note>
            Jag vill ta tillfället i akt att tala om de ojämlika förhållanden
            som råder när det gäller uppväxtvillkor för barnen i vårt land.
            Sverige är i dag på många sätt ett delat land. I vissa skolor,
            företrädesvis i välmående områden, har nästan alla barn betyg
            som ger behörighet till gymnasieskolan. I andra områden saknar
            en stor andel det; det kan vara en tredjedel eller mer. Det får
            ju konsekvenser i form av snedrekrytering till högskolor och universitet.
            Grunden till detta är sociala klyftor. Jag brinner för att utjämna
            sociala klyftor i vårt samhälle. Hemförhållandena är en mycket
            viktig utgångspunkt. Skillnaderna mellan bostadsområden är, som
            sagt, mycket stor. Vi måste komma åt kopplingen till föräldrarnas
            ställning i samhället. Vad föräldrarna har för bakgrund är i dag
            alldeles för betydelsefullt för var man hamnar i livet. Det är
            ett socialt arv som vi måste bryta.
          </note>
          <note>
            Störst ekonomiska klyftor finns i större städer. Många familjer
            med små ekonomiska resurser tvingas bo mycket trångt. Det finns
            exempel på bostadsområden där befolkningen har ökat trots att
            antalet bostäder inte har ökat. Det måste vi ändra på. Det får
            ju konsekvenser. I en familj med fem barn blir det svårt att läsa
            läxor.
          </note>
          <note>
            Försämringarna i de sociala trygghetssystemen innebär ytterligare
            ekonomisk stress i den redan ansträngda situationen.
          </note>
          <note>
            Barnfattigdomen är utbredd i vårt land, enligt Rädda Barnen.
            Under de år jag har varit politiskt engagerad har larmrapporterna
            avlöst varandra om hög förekomst av mobbning, missbruk och psykisk
            ohälsa bland unga. Vi behöver breda lösningar för detta. Oavsett
            politisk färg på styrandet har det här problemet funnits i olika
            grad.
          </note>
          <note>
            Det handlar om att förändra samhällets struktur. I dagens samhällsdebatt
            handlar det ofta om rop på hårdare straff och fler poliser. Det
            förs fram som ett recept för att lösa trygghetsproblematiken.
            Jag håller visserligen med om att det är viktigt att lagöverträdelser
            tas på största allvar för att brottsoffren ska få upprättelse.
            Men det är minst lika viktigt att se de bakomliggande sociala
            strukturerna som gör att många blir kriminella. Det finns ofta
            en social problematik.
          </note>
          <note>
            Vi måste satsa förebyggande i tidig ålder, från förskoleåldern
            och ännu tidigare, så att vi får ett tryggare samhälle för alla.
            Det som är bra för barnen är också bra för tryggheten i samhället.
            Vi måste se varje barns individuella utvecklingsmöjligheter. Tänk
            vilken enorm ekonomisk utveckling vi skulle ha om vi minskade
            kriminaliteten och i stället tog vara på varje individs förutsättningar
            och fulla potential.
          </note>
          <note>
            Det är oerhört viktigt att analysera sociala omständigheter för
            att vi långsiktigt ska kunna minska brottsligheten och skapa ett
            tryggare samhälle.
          </note>
          <note>
            Avslutningsvis skulle jag önska att kriminalpolitik och socialpolitik
            förenas mer i analysen i samhället. Det är viktigt att man fördjupar
            innebörden av det ofta använda begreppet helhetsperspektiv.
          </note>
          <note type="speaker">
            Anf. 229 MARIA LUNDQVIST-BRÖMSTER (FP):
          </note>
          <note>
            Fru talman! Barnets bästa ska alltid sättas i främsta rummet
            i socialtjänstens arbete med utsatta barn och ungdomar. Tyvärr
            har det återigen uppdagats exempel på hur socialtjänsten brister
            i att tillgodose placerade barns rättigheter. Jag tänker närmast
            på ärendet i Marks kommun där Socialstyrelsen riktar stark kritik
            mot kommunens hantering av ett ärende som rör två familjehemsplacerade
            syskon. Det riktas inte kritik bara i det här specifika fallet
            utan även över den övergripande handläggningen av ärenden inom
            socialtjänsten som rör barn och ungdomar.
          </note>
          <note>
            Marks kommun är inte den enda kommun som har brustit i samhällsvården
            av barn och unga. Under årens lopp har vi fått det ena fallet
            efter det andra presenterat för oss. Varje gång upprörs vi över
            den bristande kompetensen och barnets utsatthet.
          </note>
          <note>
            Fru talman! Barnets bästa får inte bara vara fina honnörsord.
            Det är absolut oacceptabelt att kommuner inte lever upp till lagstiftningens
            krav när det gäller samhällets allra mest utsatta barn.
          </note>
          <note>
            Fru talman! Alliansregeringen har genomfört en stor tillsynsreform
            där barnperspektivet i tillsynen har stärkts och ansvaret för
            tillsynen har förts över till Socialstyrelsen från länsstyrelserna.
            Det tidigare nämnda fallet visar hur viktigt det är att vi har
            en stark tillsyn över Socialtjänstens arbete med placerade barn.
            Regeringen lade i juni fram en strategi för att stärka barns rättigheter.
            Där tydliggörs att all lagstiftning som rör barn ska utformas
            i överensstämmelse med barnkonventionen. Man tar även upp frågan
            om respekten för integritet, rätten att uttrycka sina åsikter
            samt delaktighet.
          </note>
          <note>
            Barnombudsmannens roll har också stärkts under den senare tiden.
            Det gäller bland annat tillsynen av barns rättigheter. Det känns
            bra att Barnombudsmannen sätter press på myndigheter som inte
            lever upp till åtaganden enligt barnkonventionen.
          </note>
          <note>
            Fru talman! Folkpartiet vill göra barnkonventionen till svensk
            lag. Visserligen har barnrättsperspektivet stärkts i svensk lagstiftning,
            men det finns brister bland annat när det gäller rätten för barn
            att komma till tals i frågor som berör barnet personligen. Det
            kan handla om vårdnadstvister, umgänge, boende och utredningar
            inom samhällsvården bland annat i samband med placeringen av barn.
          </note>
          <note>
            Fru talman! Folkpartiet tycker att det är särskilt viktigt att
            följa och utveckla barns rättigheter inom den sociala barnavården.
            Barnen i Marks kommun är ett exempel på hur utsatta barn som behöver
            socialtjänstens hjälp kan vara. Det är de som har allra svårast
            att göra sina röster hörda och få sina rättigheter tillgodosedda.
            Föräldraperspektivet får i många fall alltför stort fokus i socialtjänstens
            arbete.
          </note>
          <note>
            Fru talman! Förutom vikten av att satsa på en utveckling av evidensbaserade
            metoder och utvärderingar måste barnens rätt stärkas inför en
            eventuell familjehemsplacering och även när barnen är placerade.
          </note>
          <note>
            Den politiska ledningen i varje kommun måste vidta kraftfulla
            åtgärder i den egna kommunen för att komma till rätta med dessa
            brister. Kommunen har faktiskt tagit över föräldraansvaret för
            varje placerat barn. Socialnämndernas politiker har ett oerhört
            tungt ansvar.
          </note>
          <note>
            Vi måste fånga utplacerade barns behov av stöd genom bland annat
            obligatoriska rutiner eftersom vi vet att dessa barn som är placerade
            i större utsträckning än andra får problem exempelvis med utbildning.
            Men de har också problem med sin hälsa.
          </note>
          <note>
            Högre krav måste också ställas på dem som vill driva HVB-hem,
            alltså hem för vård och boende för unga. I dag är reglerna alldeles
            för luddiga. Varför inför man inte en auktorisation av HVB-hem?
          </note>
          <note>
            Fru talman! Barn måste få komma till tals före placering och
            under placering. Trots att alliansregeringen förstärkt såväl socialtjänstlagen
            som lagen om vård av unga med skyldigheten att det ska göras såväl
            en vårdplan som en genomförandeplan kan vi konstatera att detta
            inte sker i en del kommuner, med katastrofala följder för barnen.
          </note>
          <note>
            Många barn som far illa känner stor ensamhet och misstro mot
            myndigheter. Kontinuitet i kontakterna är en förutsättning för
            att det ska kunna byggas upp en förtroendefull relation. I en
            del kommuner strävar man faktiskt efter att barnet ska ha sin
            egen socialsekreterare. Det är oerhört viktigt när man placerar
            barn att de får ha sin egen socialsekreterare.
          </note>
          <note>
            Fru talman! Riksdagen införde 2003 en ny bestämmelse om att socialtjänsten
            ska överväga att flytta över vårdnaden till familjehemmet när
            ett barn har vistats i familjehemmet i tre år. Syftet var att
            öka barnens trygghet. Men bestämmelsen används sällan. Tre år
            är en lång tid i ett barns liv. Vårdnaden överflyttas sällan till
            familjehemmet även om barnet har vuxit upp i familjehemmet.
          </note>
          <note>
            År 2008 skedde 186 vårdnadsöverflyttningar i Sverige. Folkpartiet
            anser att tidsgränsen bör tas bort så att socialtjänsten i stället
            gör sådana överväganden löpande och utifrån barnets behov och
            barnets bästa.
          </note>
          <note>
            Fru talman! Det finns också en hel del att göra vad beträffar
            kompetensen inom socialtjänsten. Nyligen har det lagts fram en
            behörighetsutredning som har föreslagit ett kompetenslyft inom
            socialtjänsten. Det är mycket angeläget.
          </note>
          <note>
            Legitimation av socionomer kan vara ytterligare ett sätt att
            stärka kvaliteten men också ett sätt att avkräva ansvar.
          </note>
          <note>
            Fru talman! En del av de åtgärder som har tagits upp har också
            berörts i den föreliggande Barnskyddsutredningen. Jag ser fram
            emot att denna politiska beredning fortsätter, för det brådskar.
          </note>
          <note>
            Fru talman! Till sist: Det måste tidigt markeras att det är ett
            politiskt ansvar att se till att varje placerat barn får sina
            behov och rättigheter tillgodosedda. Det är uppenbart att de flesta
            kommuner inte lever upp till sitt ansvar för samhällets kanske
            mest utsatta barn. Nu måste det förändras. Den sociala barn- och
            ungdomsvården möter en komplex problembild, och det finns inte
            några enkla lösningar. Att inte se verkligheten är att svika barnen.
          </note>
          <note type="speaker">
            Anf. 230 ANDERS FLANKING (C):
          </note>
          <note>
            Fru talman! I somras fick jag ett brev från en mamma som berättade
            om sin dotter och om hur hon under mellanstadiet konstant hade
            utsatts för mobbning. Det ledde till hot, till och med dödshot.
            Detta togs upp med skolan. Man försökte ta tag i problemet. Men
            detta fortsatte.
          </note>
          <note>
            Flickan fortsatte sedan till högstadiet. Då följde plågoandarna
            med på resan. Mobbningen fortsatte under högstadiet. Det blev
            magsårsmediciner. Det var mardrömmar. Det var sömnproblem. Och
            när hon skulle börja i gymnasiet var hon under sommarlovet livrädd
            för vad som skulle komma under hösten.
          </note>
          <note>
            Denna flicka är inte ensam. I morse vaknade hundratals, i värsta
            fall kanske tusentals, ungdomar med skräck och ångest för att
            gå till skolan och för att de ska bli utsatta för mobbning eller
            vad det nu kan vara.
          </note>
          <note>
            Fru talman! Det är ovärdigt att vi har det så. Förra året kom
            det in drygt 600 anmälningar till barn- och elevombudet om processer
            där man drev skadeståndsfrågor. Om jag inte minns fel var siffran
            i somras omkring 500, och antalet lär väl ha ökat sedan dess.
          </note>
          <note>
            Det är inte några jättehöga krav som man har. Jag tror att det
            förra året var två som låg på belopp över 300 000 kronor.
          </note>
          <note>
            Detta är en tragedi. Det är naturligtvis en tragedi för den som
            är mobbad. Det är huvudpunkten i frågan. Men det är faktiskt också
            en tragedi att vi har mobbare som förmodligen grundar sin mobbning
            i en dålig självkänsla.
          </note>
          <note>
            Det görs bra saker. Skollagen öppnar möjligheterna. Regeringen
            har öppnat möjligheterna till exempel genom att man flyttar mobbarna
            i stället för mobboffren. Det är bra saker.
          </note>
          <note>
            Vi har från Centerpartiets sida tyckt att det är viktigt att
            driva frågan om en lag mot osynliggörandet eller en lag mot passiviteten
            eller mot att man tittar förbi, nämligen en lex Sarah i skolan.
            En lex Sarah skulle innebära att man är skyldig att anmäla sådana
            missförhållanden. Det är en lag mot just osynliggörandet. Vi tror
            också att vi kommer att få se ett förslag om någonting sådant
            under nästa år.
          </note>
          <note>
            Vi behöver egentligen också en lex Maria, en lag som också i
            skolan gör att man kan anmäla och tvingas anmäla när man till
            exempel inte har nått dit man ska när det gäller resultat i en
            skola eller i en klass. Det är ett ansvar som ligger på den skolan,
            och det är ett ansvar som ligger på en lärare.
          </note>
          <note>
            När vi från Centerpartiet har varit måna om att faktiskt få fram
            en lärarlegitimation har det inte handlat om status i läraryrket
            i första hand. Det är en bonuseffekt. Lärarlegitimationen är beviset
            och det som gör att vi kan säga att denna person är lämplig att
            gå ut som pedagog men också som ledare i klassrummet och utanför
            klassrummet. Om denna roll inte fungerar kan man också bli av
            med lärarlegitimationen. Jag tror att man hela tiden måste ha
            elevperspektivet i centrum i dessa sammanhang.
          </note>
          <note>
            När vi tittar på ungdomars psykiska hälsa har antalet ungdomar
            som upplever en psykisk ohälsa flerdubblats sedan början av 1990-talet.
            Det har säkert många bottnar, och det är ingen tvekan om att vi
            runt om i kommuner i landet många gånger har minskat resurserna
            på elevhälsa. Nu lyfter vi fram elevhälsan. Nu lyfts elevhälsovården
            fram från alliansregeringens sida. Men detta är ett uppdrag som
            är viktigt att det också drivs runt om i landets kommuner. Det
            handlar om satsningen på skolsköterskor, fler kuratorer och fler
            psykologer. Men det löser naturligtvis inte hela problemet.
          </note>
          <note>
            En annan sak som är viktig när det gäller frågan om mobbning
            som jag lyfte fram är att höja skadeståndsnivåerna när det gäller
            den mobbade och mobboffren. Det är inte i första hand en fråga
            om pengar till dem som är mobbade. Det är bland annat en markering
            mot att skolan och kommunen har ett ansvar att faktiskt vidta
            åtgärder, annars ska det kosta och kännas för skolan och kommunen
            för att de inte har gjort någonting och för att de har varit passiva.
            Men det har också ett signalvärde. Det handlar för den flicka
            som jag pratade om i början eller för alla andra mobboffer om
            att visa att vi har sett dem, att vi har sett det lidande som
            de har utsatts för och att vi skäms och att vi inte accepterar
            detta.
          </note>
          <note>
            Fru talman! Jag tycker att vi måste arbeta för att bygga ett
            samhälle för våra ungdomar med framtidstro, med värdighet och
            med livslust. Det är inte meningen att man ska äta magsårsmediciner
            när man är tonåring för att man inte mår bra och för att man inte
            får rätt behandling i skolan. Detta börjar hos varje individ.
            Men vi kan också från denna sal, från regeringen och från andra
            offentliga organ ge signaler om att vi vill bygga detta samhälle
            för våra unga med framtidstro, värdighet och livslust, och det
            bör vara vår vision och vårt mål.
          </note>
          <note type="speaker">
            Anf. 231 EMMA HENRIKSSON (KD):
          </note>
          <note>
            Fru talman! Det är ett enormt viktigt område vi debatterar. Jag
            tror att en av orsakerna till att kammaren inte är sprängfylld
            av ledamöter är att en hel del av oss också är del av en familj.
            Det är familjefrågor vi debatterar.
          </note>
          <note>
            Denna vecka har riksdagen varit ovanligt fylld med barn eftersom
            det runt om i landet är många barn som har höstlov och då passar
            på att försöka tillbringa lite tid med sina föräldrar. Familjen
            är nämligen grunden för många av oss. Det är i familjen vi första
            gången får känna trygghet. I familjen kan man vara sig själv och
            bli älskad precis som man är. Det finns inga krav på att man ska
            duga eller göra något speciellt för att räcka till.
          </note>
          <note>
            Vi vet att familjen inte alltid fungerar, men vårt ansvar som
            politiker är då att så långt det är möjligt stötta och hjälpa
            familjen. Vi ska hjälpa de föräldrar som inte räcker till och
            som inte klarar av att axla sin föräldraroll. Det är en otroligt
            svår politisk uppgift.
          </note>
          <note>
            Vi som politiker och alla de som runt om i våra kommuner jobbar
            med det otroligt viktiga arbetet att stötta föräldrarna och stötta
            de barn vars föräldrar inte räcker till vet att det är en uppgift
            som aldrig riktigt går att leverera fullt ut. Samhället som styvförälder
            blir nämligen aldrig en tillräcklig ersättning för barnen.
          </note>
          <note>
            För oss kristdemokrater är det när man pratar familjepolitik
            viktigt att man har perspektivet var gränsen går för politiken.
            Vi kan inte klampa över gränsen till sådant vi faktiskt inte ska
            vara inne och lägga oss i. Vi kristdemokrater litar på föräldrarna.
            De allra flesta föräldrar räcker faktiskt till. De allra flesta
            föräldrar är utmärkta föräldrar och klarar sitt uppdrag på allra
            bästa sätt bättre än vad vi politiker kan göra.
          </note>
          <note>
            Därför är det så viktigt att vi inte tar beslut som föräldrarna
            själva kan och bör ta. Vi måste göra detta med stor medvetenhet
            om att familjerna är olika. Då måste vi också ha system som tillåter
            föräldrar och familjer att vara olika, eftersom barn också är
            olika.
          </note>
          <note>
            Ett av de områden som är viktiga för oss är hur vi ordnar omsorgen
            om barnen när de är små. Där är det väldigt viktigt att se att
            man kan göra olika val men att de är lika bra. De är inte lika
            bra för alla barn, men de är lika bra. Vi ska som politiker inte
            lägga värderingar i vad som är en bra barnomsorg eller inte, utan
            det är föräldrarna som själva kan ta det beslutet.
          </note>
          <note>
            Jag tycker att den debattartikel som Nyamko Sabuni har i dag
            i Svenska Dagbladet är olycklig. Det framstår där som att vi har
            en åsikt som är en annan än den Alliansen faktiskt är överens
            om. Det handlar om att man skulle gå in och ändra på lagstiftningen
            för vilka krav som ska ställas på dagbarnvårdare. Det finns ingen
            annan uppgörelse än den som redan gäller.
          </note>
          <note>
            Att vara förälder är en viktig kompetens också när man ska bedöma
            vem som är lämplig som dagbarnvårdare. Jag vill alltså i denna
            debatt passa på att tydliggöra att det när det gäller den delen
            inte finns någon ändring i den skollag vi antar och som kommer
            att börja gälla under denna mandatperiod.
          </note>
          <note>
            För oss kristdemokrater är det inte tillräckligt, dit vi har
            nått nu. Vi är otroligt stolta över att tillsammans med de andra
            allianspartierna ha kunnat leverera ett vårdnadsbidrag under den
            förra mandatperioden. Det gör det möjligt för fler föräldrar att
            själva ordna omsorgen om sina barn på ett sätt som passar dem.
            Vi tycker dock inte att det räcker. Vårdnadsbidraget i den nuvarande
            formen är inte tillräckligt för att alla föräldrar ska kunna känna
            den valfriheten.
          </note>
          <note>
            Den allra största bristen är självklart att den inte finns i
            mer än ungefär hälften av landets kommuner. Hälften av alla föräldrar
            är alltså uteslutna från att få denna möjlighet. Vi måste komma
            längre. Vi måste fortsätta sträva efter ett system som gör att
            alla föräldrar får möjligheten att styra över sina egna barns
            barnomsorg. Det handlar om att öka resurserna. Inte minst den
            som är ensamstående har väldigt svårt att utnyttja det vårdnadsbidrag
            om 3 000 kronor som finns i dag.
          </note>
          <note>
            Vi menar att beloppet borde höjas, men vi är också beredda att
            fortsätta titta på vilka sätt det finns för oss att utveckla detta
            för att fler föräldrar alla föräldrar ska ha möjlighet att bestämma
            över barnomsorgen när barnen är små. Vi tror nämligen att det
            kan vara så att barn också mår bra av att vara hemma med sina
            föräldrar. Föräldrar är de som är bäst för barnen i de allra flesta
            fall.
          </note>
          <note>
            Vi tycker att det är viktigt att vi tittar på föräldraförsäkringen.
            Hur kan den utvecklas ytterligare? I Alliansens valmanifest har
            vi kommit med flera punkter där vi kommer att gå vidare för att
            göra föräldraförsäkringen mer flexibel, mer tillgänglig och mer
            anpassad efter föräldrarnas egna behov och intressen.
          </note>
          <note>
            De sista sekunderna i denna debatt vill jag ägna åt papporna.
            Det är nämligen ofta så i den politik som rör familjer och de
            områden som rör barn att pappornas situation inte alltid kommer
            fram. Det finns fortfarande områden i svensk lagstiftning där
            mammor och pappor inte behandlas likvärdigt och där pappor inte
            ses som fullvärdiga föräldrar. Där har vi en stor utmaning för
            denna mandatperiod, och jag hoppas att vi kan återkomma med lösningar
            på detta i senare debatter.
          </note>
          <note type="speaker">
            Anf. 232 ELLEN JUNTTI (M):
          </note>
          <note>
            Fru talman! Jag ska prata om brott mot barn.
          </note>
          <note>
            Fram till för drygt en månad sedan arbetade jag som kriminalinspektör
            i Göteborg. Jag utredde brott mot barn. Nästan dagligen höll jag
            videoförhör med barn som utsatts för brott. Det var misshandel
            och sexuella brott. Den farligaste platsen för barn är det egna
            hemmet. Det kan jag aldrig acceptera.
          </note>
          <note>
            Mycket kan förbättras när det gäller brott mot barn. Jag ska
            ta upp några saker.
          </note>
          <note>
            Skolan behöver bättre rutiner gällande hur den ska göra när ett
            barn berättar att det blir utsatt för brott i sitt eget hem. I
            många utredningar som jag har haft har skolan tagit kontakt med
            den misstänkta vårdnadshavaren och informerat om vad barnet har
            berättat. Detta har alltså skett innan polisanmälan gjorts. Följden
            har blivit att barnet tagit tillbaka sin berättelse, och därmed
            har polisutredningen många gånger varit förstörd innan den ens
            hunnit starta.
          </note>
          <note>
            Jag har också varit med om att socialtjänsten informerat på detta
            vis, alltså innan polisanmälan har gjorts och innan polisen fått
            möjlighet att hålla videoförhör med barnet. Många gånger har jag
            tyckt att socialtjänsten tänker mer på vårdnadshavarens bästa
            än på barnets.
          </note>
          <note>
            Även inom rättsväsendet finns en hel del att göra. Polisen måste
            utbilda fler barnförhörsledare så att utredningarna går snabbare.
            Åklagare, domare och nämndemän behöver vidareutbildas i barnärenden.
          </note>
          <note>
            Alla dessa aktörer jag har nämnt vill nog barnen väl, men ändå
            blir det fel. Det får inte bli fel, för det innebär att ett oskyldigt
            barn blir fortsatt slaget eller utsatt för andra brott i sitt
            eget hem. Barn som växer upp i våldsamma hem är rädda barn. Rädda
            barn växer upp till arga ungdomar. Arga ungdomar bränner bilar
            och slår ned folk på stan. Jag säger inte att alla gör det, men
            alldeles för många.
          </note>
          <note>
            Många får problem med missbruk, våld och arbetslöshet, och de
            får problem med olika mänskliga relationer i vuxenlivet. Därför
            måste vi som är här i riksdagen, vi som fattar beslut, se till
            att det alltid är barnets bästa som är huvudnumret inte vårdnadshavarens.
            Detta gäller oavsett om det rör beslut inom skolan, socialtjänsten
            eller rättsväsendet.
          </note>
          <note>
            Jag ville ta detta tillfälle i akt och påminna oss alla om att
            det är barnet som är huvudnumret.
          </note>
          <note>
            I detta anförande instämde Edward Riedl (M).
          </note>
          <note>
            Rättsväsen och kriminalpolitik
          </note>
          <note type="speaker">
            Anf. 233 MARIA ABRAHAMSSON (M):
          </note>
          <note>
            Fru talman! Det kan tyckas djärvt att jämföra riksdagsdebatten
            med en rättegång. Men i båda fallen handlar det om maktutövning
            och offentlig verksamhet som det är viktigt att medborgarna hyser
            förtroende för och har stor insyn i. Riksdagsdebatterna har alltid
            varit offentliga. Men det är en försvinnande liten del av befolkningen
            som får plats på åhörarläktaren.
          </note>
          <note>
            Därför är det praktiskt att riksdagen har egen tv-produktion.
            Härifrån kammaren skickas ljud och bild till Kaknästornet. Alla
            tv-bolag som vill kan länka upp sig mot riksdagen och fritt använda
            debatterna i sina sändningar. Enligt riksdagens utredningstjänst
            tv-sändes förra riksmötet 7075 procent av alla debatter härinne.
            SVT uppskattar att ca 200 000 människor tittar på varje debatt
            i minst tre minuter. Väljarnas förtroende för svensk politik har
            ökat med närmare 30 procent sedan 2006.
          </note>
          <note>
            Fru talman! Minst lika viktigt är att allmänheten har förtroende
            för den dömande makten. Därför kan man också i rättegångsbalken
            läsa huvudregeln att en förhandling vid domstol ska vara offentlig.
            Fast på samma sätt som här i riksdagens kammare är det bara ett
            begränsat antal åhörare som får plats i rättssalen. I uppmärksammade
            mål tar stolarna slut. Allmänheten och journalister får vända
            i dörren.
          </note>
          <note>
            De som inte får plats i rättssalen blir förstås besvikna. En
            del blir sura. Men vad värre är: förtroendet för hur rättskipningen
            fungerar naggas i kanten. Det räcker inte att domstolen är opartisk
            och rättvis. Det måste också synas att den är opartisk och rättvis.
          </note>
          <note>
            Ett sätt att säkerställa insynen i domstolarna är att statsmakterna
            accepterar detta med tv-sända rättegångar. Självklart ska domstolen
            precis som i dag kunna besluta om stängda dörrar. Men när förhandlingarna
            är offentliga bör domstolen själv få avgöra när det är lämpligt
            att tv-sända just den rättegången.
          </note>
          <note>
            Men först måste det ålderdomliga förbudet att fotografera i rättssalen
            upphävas. Förbudet ifrågasattes redan när det infördes för över
            60 år sedan. Motivet då var att den tidens fotoblixtar orsakade
            rök och knallar och störde ordningen. I dag har tekniken kommit
            längre.
          </note>
          <note>
            Sedan ett par år spelas bild och ljud in från förhandlingarna
            i tingsrätterna. Om domen överklagas spelar hovrätten i sin tur
            upp förhören. Inspelningarna lagras digitalt och kan begäras ut
            av parterna.
          </note>
          <note>
            Det kom väl knappast som en överraskning när en åtalad och sedermera
            dömd plogbillsaktivist snart efter reformen lade ut tingsrättens
            filmade förhör med honom själv på nätet. Därefter kunde vem som
            helst titta på rättegångsfilmen i sin dator och sprida filmen
            vidare.
          </note>
          <note>
            Fru talman! I samma ögonblick som åtal väcks blir polisens förundersökningar
            offentliga inklusive polisens videoinspelade förhör med misstänkta.
            Dagen då den numera livstidsdömde Anders Eklund åtalades för mord
            och våldtäkt på Engla Höglund och Pernilla Hellgren kunde svenska
            folket både se och höra Eklund erkänna ett av morden i SVT:s Aktuellt-
            sändning.
          </note>
          <note>
            När SVT sedan rapporterade från rättegången fick samma tv-tittare
            hålla till godo med teckningar på Eklund och ljudupptagningar
            från rättssalen. Denna ordning måste så klart ha framstått som
            väldigt svårbegriplig för tittarna.
          </note>
          <note>
            Ett vanligt argument mot tv-sända rättegångar är att målsägande
            och vittnen kan bli nervösa och känna sig så pressade att de lämnar
            en sämre berättelse och därmed försvårar utredningen i målet.
            Den risken finns. Men den är av ganska marginell betydelse i jämfört
            med anspänningen som en rättegång innebär i stort då man blir
            kallad att infinna sig under hot om polishämtning.
          </note>
          <note>
            Fru talman! Jag vill se en försöksverksamhet där Domstolsverket
            lägger ut tv-sändningar från landets rättegångar på verkets hemsida.
            Då skulle varje medborgare ges möjlighet att granska inte bara
            hur lagstiftningsmakten utövas utan också hur domsmakten utövas.
            Blotta medvetenheten om att den granskningen är möjlig kan stärka
            allmänhetens förtroende ännu mer för rättsväsendet. Jag tycker
            att riksdagen bör medverka till det.
          </note>
          <note type="speaker">
            Anf. 234 JOHAN PEHRSON (FP):
          </note>
          <note>
            Fru talman! På denna punkt under allmänpolitiska debatten finns
            det mängder av saker som man skulle behöva ta upp och diskutera.
            Jag tycker att den infallsvinkel som vi just hörde om nu från
            Maria Abrahamsson är riktig och viktig. Vi ska ha öppenhet och
            insyn i våra processer. Det tar bort många mytbildningar och många
            fördomar. Det är också lärande för människor att se hur vårt rättsväsen
            fungerar.
          </note>
          <note>
            Jag har tänkt att hålla mig till de breda dragen i rättspolitiken
            så här i början av en mandatperiod. Vi som har förmånen att arbeta
            mycket med rättspolitik ska komma ihåg att det är en stor utmaning
            som ligger framför oss. Det handlar om att öka tryggheten, minska
            brottsligheten och se till att vi har ett väldigt bra land att
            leva i.
          </note>
          <note>
            Jag vill alltid som liberal understryka vikten av att vi jobbar
            långsiktigt, förebyggande och med de breda penslarna. Det är ofta
            för att minska brottslighet helt andra åtgärder som behövs än
            dem vi brukar tala om: polis, domstolar, åklagare och kriminalvård.
            Det handlar väldigt mycket om att se till att människor ges goda
            livsförutsättningar. Det vi gör i skolan, på jobbsidan och på
            integrationssidan i mängder av frågor för att minska utanförskap
            och social misär är avgörande för att få ett tryggare Sverige
            med minskad brottslighet.
          </note>
          <note>
            Det finns tre kärnområden som man kan lyfta fram. Ett är hur
            vi bemöter unga människor som begår brott. Det är oftast ett socialt
            problem. När man har identifierat ett sådant socialt problem är
            det viktigt att man är väldigt tydlig med att man ska agera. Det
            är ett pågående sätt vi har i Sverige i dag där man inte uppmärksammar
            unga människor som begår brott.
          </note>
          <note>
            Nu har vi ändrat detta från regeringen under den förra mandatperioden
            på så sätt att fler brott ska utredas. Det är väldigt bra. Om
            brott som har viss grad av allvar utreds även om den unge är under
            15 år leder det lättare till att man kan vidta åtgärder från de
            sociala myndigheternas sida.
          </note>
          <note>
            Orsaken är naturligtvis att det finns föräldrar som saknar kapacitet
            och förmåga att ta hand om sina barn och uppfostra dem. Det är
            en ganska svår man likväl väldigt viktig uppgift för föräldrar.
            Om de inte klarar detta måste de sociala myndigheterna kunna gripa
            in.
          </note>
          <note>
            Detta är i dag dock väldigt svårt om föräldrarna vägrar. Föräldrarna
            kan i dag i praktiken säga nej till att man ska gripa in. Här
            tycker jag att vi måste titta vidare på vad man kan göra. Det
            kan handla om att återinföra något som tidigare fanns som hette
            mellantvång. Det gjorde att föräldrar inte kunde säga nej om socialtjänsten
            ansåg det vara nödvändigt med åtgärder mot barnen.
          </note>
          <note>
            Det handlar trots allt om vad vi anser väger tyngst och vad vi
            prioriterar, barnets rätt till hjälp när det är på väg utför en
            mycket snabb rutschkana eller föräldrarnas rätt att säga nej till
            ingripande åtgärder.
          </note>
          <note>
            Unga är ett fokus. Folkpartiet kommer under den här mandatperioden
            att arbeta hårt för tidigare och tydligare insatser och att vi
            fortsätter på den väg som vi nu har börjat på.
          </note>
          <note>
            Sedan gäller det polisen. Det är en väldigt viktig organisation.
            Man ska ändå komma ihåg att den har nått framgångar på senare
            år genom att förtroendet har ökat. Det finns en hel del mer som
            vi behöver göra för att få än mer effektivitet. Det räcker inte
            med att fler brott klaras upp.
          </note>
          <note>
            Där har vi en hel del att göra med lagstiftningen för att se
            till att personer som gång på gång begår brott får lite tydligare
            påföljder. Det blir meningslöst för polisen att gripa människor
            som snabbt är ute och begår nya brott igen.
          </note>
          <note>
            Vi måste titta på polisens kringuppgifter. Det har vi mängder
            av utredningar om. Ska polisen verkligen hålla på med allt som
            den håller på med i dag? Det kan vi ställa frågor om.
          </note>
          <note>
            Det är bra med många poliser. Det är bra med 20 000 poliser i
            Sverige. Men vi behöver också fler experter.
          </note>
          <note>
            Alla behöver inte bara vara polisutbildade. Det är viktigt att
            man har människor som har annan kompetens också; det kan vara
            psykologer, matematiker, sociologer, jurister eller vilka experter
            som helst för att få bättre kraft i analys och utredningar.
          </note>
          <note>
            Frågan om hur polisen är organiserad håller vi nu på att jobba
            med i en utredning för att få en modernare organisation. Det säger
            sig nästan självt att 21 myndigheter som har exakt samma arbetsuppgift
            i ett och samma land är åtminstone 20 för många för att få effektivitet.
          </note>
          <note>
            En fråga som är känslig och svår och som vi måste lösa i det
            här parlamentet är frågan om polisens enklare bevakningsuppdrag.
            Jag hävdar att väl utbildade poliser, inte minst om de också ska
            få akademisk utbildning i framtiden, ska jobba med verkligt polisjobb.
            Det finns mängder av enklare bevakningsuppdrag som i dag måste
            skötas av polisen men som vi borde kunna lägga över på någon annan.
            Om det ska vara beredskapspolis, hemvärn, skyddsvakter, andra
            ordningsvakter eller vad det nu kan vara låter jag vara osagt
            i nuläget. Men detta måste vi möta.
          </note>
          <note>
            Sedan gäller det grova brott, som vi tyvärr måste fortsätta titta
            på brett. Det handlar om tillgång till vapen. Det kanske är dags
            för en ny vapenamnesti snart vad vet jag? Vi måste titta på det
            som är drivkraften bakom alla grova brott och all organiserad
            brottslighet tillgången till pengar. Det ska göras om möjligt
            ännu svårare att vara grovt kriminell och ha mycket pengar bundna
            oavsett om det är på ett bankkonto, i guld och juveler eller i
            fina bilar. Det ska inte löna sig att vara kriminell. Det är detta
            det handlar om. Det är därför man håller på med den grova brottslighet
            som förstör livet för andra. Det är inte för att man är sadist,
            i regel, utan det är därför att man vill tjäna pengar, är trött
            på att jobba och tycker att det verkar tråkigt. Detta får vi titta
            vidare på.
          </note>
          <note>
            Jag tror att myndighetssamverkan går att förstärka. Jag har ofta
            i kammaren lyft fram saker som vi från Folkpartiets sida tycker
            är värda att titta på. Det handlar om hur man jobbar i andra länder.
            Till exempel Storbritannien har ett organiserat myndighetsövergripande
            samarbete mot den grova brottsligheten.
          </note>
          <note>
            Avslutningsvis, fru talman: Det förebyggande arbetet är bottenplattan.
            De unga, polisen och grov brottslighet det är Folkpartiets frågor
            som vi kommer att diskutera i den här kammaren den kommande mandatperioden.
          </note>
          <note>
            I detta anförande instämde Roger Haddad (FP) och Ellen Juntti
            (M).
          </note>
          <note type="speaker">
            Anf. 235 KENT EKEROTH (SD):
          </note>
          <note>
            Fru talman! Ärade ledamöter! Jag ska prata om ett område som
            har varit eftersatt under lång tid i Sverige. Det gäller givetvis
            kriminalpolitiken. Alltför länge har vänsterinspirerade flumteorier
            fått råda i landet. Alltför länge har dumsnälla kriminologer gång
            på gång ursäktat kriminellas gärningar genom att snyfta och berätta
            hur synd det är om brottslingarna.
          </note>
          <note>
            Fokus har nästan alltid varit på brottslingarna att hjälpa dem,
            att rehabilitera dem, att gulla med dem och att tycka synd om
            dem och beklaga deras eventuellt trasiga uppväxt. Vi menar att
            det är helt fel perspektiv.
          </note>
          <note>
            Sverigedemokraterna är nya i riksdagen, och vi för även med oss
            ett nytt synsätt när det gäller kriminalitet. Vi sätter offret
            i fokus, inte den kriminelle. Vi värnar offrets integritet, inte
            brottslingens. Det är offret och dess anhöriga som är viktiga
            för oss, inte våldtäktsmannen, mördaren eller den person som har
            misshandlat någon annan människa. I och med detta nya synsätt
            kan vi också driva en tydligare och mycket skarpare kriminalpolitik
            än vad både Alliansen och De rödgröna kan eller vill göra.
          </note>
          <note>
            Nyss avslutades den allmänna motionstiden. Där visade vi att
            vi inte tolererar den slapphänta kriminalpolitik som Sverige i
            dag har. Vi motionerar om att kraftigt skärpa straffen för våldsbrott
            och om införandet av riktiga livstidsstraff utan chans till benådning
            eller tidsbestämning för de allra värsta brotten. Med andra ord:
            De ska aldrig ut igen. Vi har motionerat om att ta bort mängdrabatten
            vid flerfaldig brottslighet som fortfarande inte har åtgärdats
            i det här landet och som är en djupt omoralisk företeelse. Vi
            har motionerat om att ta bort tvåtredjedelsfrigivning för våldsbrott.
            Vi menar att det är helt oacceptabelt att man ska bli frigiven
            efter två tredjedelar av tiden i ett fängelse när man har misshandlat,
            rånat, mördat eller våldtagit någon annan.
          </note>
          <note>
            Givetvis har vi också motionerat om en skärpning av lagen beträffande
            utvisning av kriminella utlänningar. Vi ser fortfarande i dag
            hur utländska medborgare kan slå ihjäl till exempel en pensionär
            och ändå inte bli utvisade därför att åklagaren inte tyckte att
            brottet var tillräckligt grovt. Det är helt oacceptabelt. Vi vill
            göra om detta och sänka gränsen så att kriminella utlänningar
            de facto utvisas från Sverige.
          </note>
          <note>
            Vi har motionerat om att ta bort den hänsyn man tar till dem
            som är över 18 men under 21 år gamla. De får vissa strafflättnader
            för att de är unga trots att de är myndiga. Det ska bort.
          </note>
          <note>
            Motionerna är bara en början på Sverigedemokraternas ambition
            att återupprätta rättsstaten Sverige. Vi ser att Alliansen har
            gett upp två av sina tidigare profilfrågor. Dels är det försvarspolitiken,
            som inte har med denna debatt att göra, dels kriminalpolitiken.
          </note>
          <note>
            Vad som har hänt under den föregående mandatperioden på det kriminalpolitiska
            området är en del extra poliser och vissa straffskärpningar. Man
            har infört någonting som kallas för synnerligen grov misshandel,
            till exempel. Det är ett steg i rätt riktning, och det är bra
            att det görs. Men vi menar att det är alldeles för lite och alldeles
            för sent.
          </note>
          <note>
            Problemet vi ser i dag är att domstolar dömer i den lägre änden
            av straffskalorna. Grov misshandel kan ge allt från ett till tio
            års fängelse. Om man tittar på det snitt som domstolarna dömer
            ut ligger det på 1,5 år, enligt en statlig utredning. Det säger
            en del.
          </note>
          <note>
            En genomgång som Åklagarmyndigheten har gjort den största i sitt
            slag visar precis det här. Svenska domstolar dömer i den nedre
            delen av straffskalan. Om man tittar på till exempel misshandelsfall
            ser man att domstolarna i 90 procent av fallen dömer i den nedre
            fjärdedelen av straffskalan. Det gäller för den delen också för
            grov kvinnofridskränkning.
          </note>
          <note>
            I rapporten dras också slutsatsen att allt fler förvisso döms
            till fängelse men att straffen blir kortare, att kvinnor får lindrigare
            straff än män och att det inte spelar någon större roll för straffens
            längd om man har dömts tidigare. Det här måste ändras.
          </note>
          <note>
            Jag ska ta några exempel på hur svenskt rättsväsen har dömt och
            hur man dömer i dag:
          </note>
          <note>
            En 51-årig man fick 18 års fängelse när han hällde bensin på
            sin sambo och tände på. Med den fabulösa straffreduceringen på
            två tredjedelar är han ute efter tolv år efter att ha mördat sin
            sambo på detta fruktansvärda sätt. Det är oacceptabelt.
          </note>
          <note>
            Nyligen fick allmänheten besked om att en polismördare och dömd
            krigsförbrytare väntas kunna bli fri 2012. Han fick 13 år i fängelse
            efter att ha avrättat två poliser.
          </note>
          <note>
            Det tredje exemplet är en man i Landskrona som blev dömd för
            misshandel, våldtäkt, narkotikabrott och brott mot knivlagen.
            Han är tidigare dömt för misshandel. Han fick ett år i svenskt
            fängelse.
          </note>
          <note>
            Listan kan göras lång. Hur har då statistiken sett ut de senaste
            åren? Sedan 2006 har våldtäkterna ökat med 41 procent. Antalet
            misshandelsfall av män över 15 år har ökat med 7,5 procent, misshandelsfall
            av kvinnor med 15 procent och av barn med 26 procent. Att barnmisshandeln
            ökar kan man kanske misstänka också har att göra med invandringen
            från områden där barnaga praktiseras. Det är till och med så att
            en svensk domstol av kulturella hänsyn har sänkt straffet för
            någon som agade sitt barn. I detta mångkulturella samhälle tar
            man uppenbarligen hänsyn till detta också. Enligt FN:s organ för
            droger och kriminalitet, UNODC, har Sverige högst antal misshandelsfall
            i världen sett som andel av befolkningen. Vi har 13 gånger mer
            än Norge och 4,5 gånger mer än Danmark, till exempel.
          </note>
          <note>
            Det är denna situation vi har i dag. Alliansen har tillsatt en
            rad utredningar. Men Alliansen har styrt Sverige sedan 2006, och
            fortfarande har det till exempel inte hänt någonting med utredningen
            om mängdrabatt. Det tar sex år innan utredningen ens har kommit
            på agendan. Innan det blir ett lagförslag av detta har det kanske
            gått åtta år.
          </note>
          <note>
            Är det här det bästa som kan presteras att det tar så lång tid
            att göra så uppenbara saker? Man kan undra. Under tiden får grova
            brottslingar straff som är rena skämtet och grovt kränkande för
            brottsoffren och de laglydiga medborgarna. Alliansen är precis
            som De rödgröna tyvärr inte i fas med den allmänna rättsuppfattningen.
          </note>
          <note>
            Det framstår tydligt att Sverigedemokraterna får ta över stafettpinnen
            från borgerligheten när det gäller kriminalpolitiken. Vi gör det
            med beslutsamhet och en stor vilja att ta ansvar på området, och
            vi kommer att fortsätta leva upp till de löften vi har gett våra
            väljare om ett återupprättat rättssamhälle där vi värnar offren
            och deras anhöriga och ger dem upprättelse.
          </note>
          <note type="speaker">
            Anf. 236 HELENA BOUVENG (M) replik:
          </note>
          <note>
            Fru talman! Kent Ekeroth nämnde en hel del motioner. Jag har
            bland annat läst motionen beträffande mängdrabatt vid flerfaldig
            brottslighet. Där har man så bråttom att man inte ens kan invänta
            utredningens slutsatser. Man säger att det är en process på två
            tre år.
          </note>
          <note>
            Därför blir det så oerhört förvånande när Sverigedemokraterna
            motsätter sig att effektivisera och förbättra det rättsliga samarbetet
            inom EU både vad gäller exempelvis bevisinhämtningen och rätten
            till information inom det straffrättsliga förfarandet.
          </note>
          <note>
            Jag undrar varför Sverigedemokraterna sätter sig emot dessa förslag
            när man säger sig värna ett starkt rättsväsen och att det ska
            gå fort. Hur fort tror Sverigedemokraterna att det går om man
            ska förhandla fram 26 olika bilaterala avtal?
          </note>
          <note type="speaker">
            Anf. 237 KENT EKEROTH (SD) replik:
          </note>
          <note>
            Fru talman! Precis som jag sade har Alliansen styrt det här landet
            sedan 2006. Sex år senare kanske vi har ett betänkande som kommer
            ut när det gäller flerfaldig brottslighet. Det är alldeles för
            långsamt. Och detta är inte ens ett lagförslag. Vi kan få vänta
            till mandatperiodens slut. Om betänkandet kommer 2012 kanske vi
            får vänta så länge för att få göra någonting.
          </note>
          <note>
            Under tiden går kriminella fria. De får sänkta straff och mängdrabatt.
            Det är omoraliskt. Det måste kunna skötas mycket snabbare än så
            här. Det är klart att vi riktar kritik i det ärendet.
          </note>
          <note>
            När det gäller frågan om EU är det precis som vi sade. Det är
            redan i dag omständliga processer i EU när det gäller hur man
            förhandlar om olika avtal hit och dit. Vi menar att om vi skulle
            ha kontroll över våra gränser och vår kriminalpolitik skulle vi
            kunna upprätthålla rättssamhället på ett mycket bättre sätt i
            stället för att öppna gränserna som EU de facto innebär med problem
            att bekämpa organiserad brottslighet och så vidare. EU är tyvärr
            ingen lösning på det problemet. Redan i dag har man en massa förhandlingar,
            och det kan även göras bilateralt. EU är inget unikum.
          </note>
          <note type="speaker">
            Anf. 238 HELENA BOUVENG (M) replik:
          </note>
          <note>
            Fru talman! Ni säger också att ni sätter brottsoffret i centrum.
            Jag kan inte annat än undra vilket svar ni ska ge till de brottsoffer
            som ständigt utsätts för brott inom Europa om ni motsätter er
            det här samarbetet. Vilket svar ska ni ge? Under tiden som ni
            förhandlar fram 26 bilaterala avtal lär den organiserade brottsligheten
            få leva sitt eget liv. De lär också hylla det här förslaget. Vad
            har du för svar att ge till brottsoffren som får vänta på att
            någonting händer när ni ska avtala med andra länder?
          </note>
          <note type="speaker">
            Anf. 239 KENT EKEROTH (SD) replik:
          </note>
          <note>
            Fru talman! Vi gick till val på att skärpa situationen i Sverige,
            i det land vi lever i. Vi är satta att göra detta av våra väljare.
            Det kan vi också göra genom den nationella politiken. Det har
            över huvud taget ingenting med EU att göra. Om man vill bekämpa
            den organiserade brottsligheten kan man inte förespråka EU med
            öppna gränser. Det gränslösa Europa är kanske det bästa som har
            hänt den organiserade brottsligheten. Därför blir er politik helt
            ohållbar och vår tvärtom.
          </note>
          <note type="speaker">
            Anf. 240 KRISTER HAMMARBERGH (M) replik:
          </note>
          <note>
            Fru talman! Det är många som undrar vad Sverigedemokraternas
            bekämpande av brottsligheten egentligen står för. Vi som har läst
            programmet insåg att det gick fort. Det tog 30 sekunder att läsa
            det. Mer omfattande var det inte. Nu skulle svaren komma. Vi har
            sett de motioner som har lämnats in. De är inte särskilt imponerande.
            Det finns ingen partimotion och ingen kommittémotion i ärendet,
            utan det finns sju enskilda motioner vars innehåll är en blandning
            av möjligen fakta men också missförstådda fakta och ibland också
            rena felaktigheter.
          </note>
          <note>
            Jag vill också återknyta till det praktiska arbetet. Vi är medlemmar
            i Europeiska unionen. När det gäller kampen mot den grova organiserade
            brottsligheten kan vi konstatera att konventioner och bilateralt
            samarbete inte har hjälpt tillräckligt mycket. Men när vi kommer
            överens inom Europeiska unionen kan vi ta krafttag mot den organiserade
            brottsligheten.
          </note>
          <note>
            Nu undrar jag om Sverigedemokraterna alltid kommer att välja
            att vara emot de förslag som EU lägger fram eller om man vill
            vara med och bekämpa brottsligheten.
          </note>
          <note type="speaker">
            Anf. 241 KENT EKEROTH (SD) replik:
          </note>
          <note>
            Fru talman! Med de förslag som vi har lagt fram kommer vi att
            kunna se brottsoffer i ögonen utan att skämmas. Det finns ett
            exempel med en 80-årig dam som blev våldtagen av en 35-åring.
            Han fick tre år i fängelse. Skulle du kunna stå inför denna 80-årings
            anhöriga och se dem i ögonen med de straff som vi har i dag? Med
            Sverigedemokraternas straff skulle de här personerna få sitta
            inne väldigt lång tid. Det skulle ge upprättelse åt offren.
          </note>
          <note>
            När det gäller EU vill jag återigen säga att vi är för svensk
            självständighet. Med självständighet skulle vi kunna upprätthålla
            våra gränser och därmed bekämpa den organiserade brottsligheten.
            Vi kommer att motsätta oss förslag som flyttar ytterligare makt
            till EU. Vi är för att bekämpa den organiserade brottsligheten.
            Det finnas massor av olika sätt att göra det på, och det görs
            runt om i världen i en massa olika samarbeten. Överstatlighet,
            där vi hela tiden flyttar makten till EU, är inte lösningen på
            problemet. Lösningen är att vi kan upprätthålla våra egna gränser
            för att till exempel bekämpa den organiserade brottsligheten.
          </note>
          <note type="speaker">
            Anf. 242 KRISTER HAMMARBERGH (M) replik:
          </note>
          <note>
            Fru talman! Låt mig konstatera att så länge Sverige är med i
            Europeiska unionen kommer Sverigedemokraterna att motverka allt
            arbete när det gäller internationell samverkan mot grov organiserad
            brottslighet. Det är ett tydligt ställningstagande.
          </note>
          <note>
            Jag måste ställa ytterligare en fråga till Kent Ekeroth. Du har
            i en artikel i Aftonbladet riktat en replik till mig. Där har
            du sagt att du tycker att det är fel att Sverige ska kunna lämna
            ut svenskar misstänkta för brottslighet utomlands. Tycker du att
            det är fel att vi kan tänka oss att lämna ut en svensk som är
            misstänkt för grova sexuella övergrepp i exempelvis Frankrike?
          </note>
          <note type="speaker">
            Anf. 243 KENT EKEROTH (SD) replik:
          </note>
          <note>
            Fru talman! Jag tror att du väljer att missförstå vad man säger
            eller vad man skriver. Det handlar inte om att vi ska vägra att
            lämna ut misstänkta. Det handlar om att det ska ske på Sveriges
            eget bevåg. Det ska inte ske på någon främmande stats bevåg. Det
            ska vara vårt beslut om och när det ska ske. Om det finns fog
            för att utlämna någon som har begått ett brott i ett annat land
            ska vi göra det, men det ska vara Sveriges beslut, inte EU:s eller
            någon annan främmande stats beslut. Sådan respekt har åtminstone
            vi för våra medborgare.
          </note>
          <note type="speaker">
            Anf. 244 ANTI AVSAN (M) replik:
          </note>
          <note>
            Fru talman! När jag hörde början på Kent Ekeroths anförande undrade
            jag var han har levt någonstans. Han talar om hur man bestämmer
            påföljder för de tilltalade och att det är den tilltalade som
            står i centrum. Det är en beskrivning som jag inte känner igen.
          </note>
          <note>
            Straffvärdesprincipen har stått i centrum för straffrättskipningen
            ganska länge. Den tillkom för övrigt under en tidigare borgerlig
            regering. Där sätter man fokus på gärningen i objektiv mening.
            Det är brottets straffvärde som ska stå i centrum vid valet av
            påföljd och inte gärningsmannens situation. Det spelar ingen roll
            om han har misslyckats med potträning i sin barndom eller någonting
            annat, utan det handlar om vad man faktiskt har gjort. Det tycks
            ha gått Sverigedemokraterna förbi.
          </note>
          <note>
            Sedan undrar jag också hur man tänker när det gäller ungdomsbrott.
            Man säger att man ska full straffbarhet efter 18 år. Är det er
            tanke? Det får du utveckla lite grann.
          </note>
          <note type="speaker">
            Anf. 245 KENT EKEROTH (SD) replik:
          </note>
          <note>
            Fru talman! Det är självfallet så att är man myndig är man myndig.
            Man ska inte få sänkt straff bara för att man är 19, 20 eller
            20 ½ år. Är man myndig och har begått ett brott ska man också
            straffas för det. Hur går den logiken ihop att när man är myndig
            ska staten ändå dalta med en och säga att man får lägre straff
            trots att man är myndig? Vill man inte att man ska vara myndig
            vid 18 års ålder kan vi diskutera det. Vi menar att det är helt
            orimligt att man om man har begått bestialiska brott, misshandel
            i tortyrliknande situationer eller vad det nu kan vara, får rabatt
            av det svenska systemet som det ser ut i dag.
          </note>
          <note>
            Det finns hur många rättsfall som helst som visar hur det svenska
            rättssystemet fungerar i dag. Det finns ett fall där två män fick
            tre och ett halvt års fängelse för ett attentat mot en åklagare
            i det svenska rättsväsendet. De fick tre och ett halvt år för
            ett bombattentat. Sådana domar kan vi läsa om dagligen. Det visar
            att vi måste skärpa straffen på en rad områden. Vi måste införa
            riktiga livstidsstraff för de värsta brotten.
          </note>
          <note type="speaker">
            Anf. 246 ANTI AVSAN (M) replik:
          </note>
          <note>
            Fru talman! I civiliserade länder har man inte full straffbarhet
            för unga lagöverträdare. Myndighetsåldern är inte densamma som
            den när man kan ta fullt ansvar för sina gärningar. I Sverige
            kan man inte straffas för brott när man är 14 år, men från den
            dagen man är 15 år och en dag inträder straffbarhet. Det vore
            orimligt med full straffbarhet då. Det är en glidande skala till
            full straffbarhet vid 21 års ålder. Från 18 års ålder kan man
            dömas till fängelse. Före det handlar det om sluten ungdomsvård.
            Det finns en logik i detta.
          </note>
          <note type="speaker">
            Anf. 247 KENT EKEROTH (SD) replik:
          </note>
          <note>
            Fru talman! Prata om den logiken med det offer som blivit misshandlat,
            den person som har blivit våldtagen eller för de anhöriga vars
            son, far eller mor har blivit mördad! Då kan ni prata om att vi
            ska ha en glidande skala upp till att man är 21 år och mycket
            väl vet vad man har gjort. Det är omoraliskt, och det är precis
            det jag pratar om. Det är precis den här slappheten i svensk kriminalpolitik
            jag pratar om. Ni står här och vill på fullaste allvar att man
            ska ge rabatt till någon som kanske har gjort något så fruktansvärt
            bara för personen är 20 år gammal, vilket är två efter det att
            han eller hon blivit myndig. Det går inte.
          </note>
          <note type="speaker">
            Anf. 248 EDWARD RIEDL (M) replik:
          </note>
          <note>
            Fru talman! Oavsett om det handlar om brottsbekämpning, arbetsmarknad
            eller integration pratar sverigedemokrater i den här talarstolen
            om den misslyckade politiken. Det är det samlade begreppet över
            i praktiken alla områden.
          </note>
          <note>
            Min bild är att Sverige är ett bra land, kanske ett av de bästa
            länderna i världen om jag får vara lite partisk. Vi har trots
            det många utmaningar på många områden. Men jag menar att Sverige
            i grunden är ett mycket bra land för människor att leva och bo
            i.
          </note>
          <note>
            Fru talman! Jag undrar vilket land som Kent Ekeroth och hans
            partikamrater menar är så mycket bättre än Sverige att man inom
            i praktiken vartenda område pratar om den misslyckade politiken.
          </note>
          <note type="speaker">
            Anf. 249 KENT EKEROTH (SD) replik:
          </note>
          <note>
            Fru talman! Det står bortom allt tvivel att kriminalpolitiken
            i det här landet är eftersatt när man får straff på ett år, två
            år eller tre år när man har mördat någon. Han som slog ihjäl en
            pensionär på en parkeringsplats fick ett år och tio månader i
            fängelse. Det finns fall där någon brutalt har slagit ihjäl en
            16-årig flicka, stampat ihjäl henne ute i skogen. De fick tre
            år i ungdomsvård. Det finns hur många sådana här fall som helst.
            Jag har en lång lista. En 15-årig tjej blev mördad i Stureby.
            Hennes mördare fick ett år och åtta månader i sluten ungdomsvård.
            Det finns hur mycket sådant som helst.
          </note>
          <note>
            Ni står här och försvara de här löjeväckande låga straffen. Jag
            skulle vilja ser er stå och försvara dem inför deras anhöriga,
            inför dem som har en anhörig som blivit utsatt för mord, tortyr,
            våldtäkt eller misshandel. Det går inte att försvara det. Och
            det är omoraliskt att stå här och påstå att svenska straff är
            tillräckliga, för det är de inte.
          </note>
          <note type="speaker">
            Anf. 250 EDWARD RIEDL (M) replik:
          </note>
          <note>
            Fru talman! Det finns många diktaturer runt om i världen som
            har betydligt tuffare straff. Man bestraffar sådant som vi tycker
            inte ska bestraffas, men man har en tuff politik mot dem du kallar
            kriminella.
          </note>
          <note>
            Min fundering gäller då hur Sverigedemokraterna i den andan funderar
            över om man verkligen åstadkommer ett bättre samhälle alla gånger
            med bara tuffare tag. Det måste finnas någon form av rim och reson
            i den politik man bedriver. För mig är länder inte bättre när
            de bestraffar väldigt hårt.
          </note>
          <note type="speaker">
            Anf. 251 KENT EKEROTH (SD) replik:
          </note>
          <note>
            Fru talman! Det här är också någonting som vi har olika syn på.
          </note>
          <note>
            Vi ser inte bara straffen som en form av rehabilitering. Vi ser
            inte heller bara straffen som något som ska förhindra andra från
            att begå nya brott. Självklart ska de göra det, men straffen i
            sig handlar om moral att ge upprättelse åt offret och att straffa
            den som har gjort något.
          </note>
          <note>
            Straffet i sig har ett egenvärde. Det är en moralisk fråga. Därför
            menar vi att man måste ha mycket strängare straff så att de som
            begår brotten nu pratar jag om framför allt våldsbrott också ska
            känna av konsekvenserna av handlingarna och det liv de förstör.
          </note>
          <note type="speaker">
            Anf. 252 EMMA HENRIKSSON (KD) replik:
          </note>
          <note>
            Fru talman! Kent Ekeroth började med att prata om brottsoffret,
            men det var ungefär bara där i anförandet man kunde höra brottsoffrets
            perspektiv komma in.
          </note>
          <note>
            Vi kristdemokrater utgår ifrån att trygga människor inte begår
            brott. Trygga människor blir det om vi har trygga barn, men det
            perspektivet fanns ingenstans i det anförande Kent Ekeroth gjorde.
            Det som fanns handlade om att skärpa straffen, ändra straffskalorna
            och utvisning.
          </note>
          <note>
            Min fråga till Kent Ekeroth är: Var kommer brottsoffret in? På
            vilket sätt får vi färre brottsoffer, och på vilket sätt får brottsoffren
            det bättre genom att vi inte gör någonting för att faktiskt minska
            brotten?
          </note>
          <note type="speaker">
            Anf. 253 KENT EKEROTH (SD) replik:
          </note>
          <note>
            Fru talman! Det är självfallet så att brottsoffer, de som blivit
            utsatta för någonting, får det bättre om de känner att samhället
            straffar den som har gjort någonting ordentligt. I stället är
            det vi ser i dag ett dagligt hån mot många av de offer som har
            utsatts för någon form av våldsbrott. De hånas när den som har
            gjort något mot dem kommer ut efter ett eller två år och går på
            samma gator och torg. Det är ett hån mot dem.
          </note>
          <note>
            Har man skärpta straff så kommer det att vara bättre för offren,
            för då känner de att samhället tar det här på allvar.
          </note>
          <note>
            Utöver det vill vi också införa en statlig garanti, till exempel
            när det gäller skadestånd för brottsoffer, så att de ska slippa
            gå och be den som har gjort något mot dem om de pengar som domstol
            har utdömt.
          </note>
          <note>
            Det är alltså självklart så att hårdare straff ger upprättelse
            till offret, och därmed blir det bättre för offret, plus det att
            de slipper förnedringen att gå och tigga pengar som de har blivit
            tilldömda från den som kanske har misshandlat eller våldtagit
            dem.
          </note>
          <note type="speaker">
            Anf. 254 EMMA HENRIKSSON (KD) replik:
          </note>
          <note>
            Fru talman! Ska jag då tolka detta som att Sverigedemokraternas
            politik när det gäller att minska brotten, minska lidandet för
            dem som utsatts för brott och minska risken för att man blir utsatt
            för brott är att skärpa straffen och, i de fall där det i Sverigedemokraternas
            tycke är möjligt, utvisa personer?
          </note>
          <note>
            Då är min nästa fråga: Hur långt tänker ni gå när det gäller
            utvisningar? Hur många generationer ska man ha befunnit sig i
            Sverige för att vara föremål för utvisning, och på vilket sätt
            gör det att vi kommer till rätta med de problem som leder till
            att vi har brottslighet i Sverige?
          </note>
          <note type="speaker">
            Anf. 255 KENT EKEROTH (SD) replik:
          </note>
          <note>
            Fru talman! Det här med skärpta straff är givetvis centralt,
            men det är inte det enda. Vi kommer att gå till val, och det gjorde
            vi också, på att ge mer befogenheter till polisen, till exempel
            när det gäller att göra det lättare att använda buggning än i
            dag och bekämpa organiserad brottslighet. Vi vill ge polisen större
            befogenheter till exempel när det gäller att hålla kvar misstänkta
            och så vidare.
          </note>
          <note>
            Det blir alltså en utökning av polisens befogenheter också, men
            skärpta straff är väldigt viktigt i sammanhanget.
          </note>
          <note>
            När det gäller utvisning handlar det givetvis om dem som inte
            är svenska medborgare. De ska kunna utvisas. Så enkelt är det.
          </note>
          <note type="speaker">
            Anf. 256 CAROLINE SZYBER (KD) replik:
          </note>
          <note>
            Fru talman! Du menar att den allmänna rättsuppfattningen är att
            straffen ska skärpas kraftigt för alla brott och vid upprepade
            brott, Kent Ekeroth. Vad har du för belägg för att det här sker
            i samklang med allmänhetens uppfattning? När allmänheten utförligare
            får ta ställning till rättsfall och själv får gissa sig till vad
            domstolarna har kommit fram till dömer man i en majoritet av fallen
            mycket lägre än vad domstolarna själva har gjort.
          </note>
          <note type="speaker">
            Anf. 257 KENT EKEROTH (SD) replik:
          </note>
          <note>
            Fru talman! Vi utgår givetvis från dem som har röstat på oss,
            från våra väljare, som vi tror har väldigt stort stöd av det allmänna.
          </note>
          <note>
            När de här horribla rättsfallen får en väldigt låg straffsats
            är det enligt vår uppfattning, enligt alla dem vi har pratat med
            och enligt alla de indikationer vi har fått inte i samklang med
            den allmänna rättsuppfattningen. Det kan omöjligt vara i samklang
            med den allmänna rättsuppfattningen att någon som slår ihjäl en
            pensionär på en parkeringsplats och som inte ens är svensk medborgare
            ska få stanna i landet. Jag kan garantera att om vi gjorde en
            undersökning om det skulle den absoluta majoriteten i Sverige
            vara för att utvisa den person som hade gjort det. Det skulle
            inte vara någon tvekan om det över huvud taget.
          </note>
          <note>
            Men vad vi hör här i replikskiftena är i princip det här hela
            tiden: Ni vill inte höja straffen, för ni menar att de är okej
            som de är. Och dagligen kan man läsa i svenska medier om hur det
            inte är hållbart hur brottslingar får låga straff gång på gång.
          </note>
          <note type="speaker">
            Anf. 258 CAROLINE SZYBER (KD) replik:
          </note>
          <note>
            Fru talman! Vi har tillsatt en utredning där vi vill göra en
            översyn på vissa straff. Jag kommer till det i mitt anförande.
          </note>
          <note>
            Jag har en fråga till dig utifrån ditt anförande och ert principprogram,
            som jag har läst. Ni skriver att brott ska bestraffas hårt och
            snabbt. Men tittar man på er budget ser man att det inte riktigt
            stämmer med tanke på de neddragningar ni gör på polisen. Hur ska
            det fungera snabbare inom rättsväsendet?
          </note>
          <note type="speaker">
            Anf. 259 KENT EKEROTH (SD) replik:
          </note>
          <note>
            Fru talman! Vi investerar mer än vad Alliansen gör på rättsväsendet.
            Om jag minns rätt är det en miljard utöver de satsningar som Alliansen
            gjort, så det stämmer inte riktigt att vi drar ned på rättsväsendet.
            Det är ju tvärtom.
          </note>
          <note type="speaker">
            Anf. 260 CAROLINE SZYBER (KD):
          </note>
          <note>
            Fru talman! Den allmänpolitiska debatten vittnar verkligen om
            att politik kan vara högt och lågt. I går lyssnade vi på partiledarna
            som delade med sig av sina eftervalsanalyser och hur de ser på
            framtidens Sverige. Efter det har flera av oss nya ledamöter hållit
            våra första anföranden, våra jungfrutal, här i kammaren, och det
            är tydligt att alla är redo för mandatperiodens första debatt.
          </note>
          <note>
            Vad är det då man bör belysa i sitt första tal här i kammaren
            eller i vart fall mandatperiodens första tal? Jag vill spegla
            verkligheten och de problem som finns och ge förslag på lösningar.
            Bara då kan framtidsvisioner, som flera partiledare talade om,
            bli verklighet.
          </note>
          <note>
            Verkligheten i dag är att vi alla känner oss berörda av de upprepade
            skottlossningarna i Malmö. Alla medborgare ska känna sig trygga
            och känna att samhället skyddar dem. Tyvärr har det funnits tendenser
            hos vissa att säga att det inte är helt oväntat att det är just
            i Malmö som dödsskjutningarna sker. För mig är det ett resonemang
            som jag inte förstår.
          </note>
          <note>
            Fokus nu är att få rätt resurser på rätt plats. Som politiker
            men också jurist funderar jag på vad som är rätt resurser.
          </note>
          <note>
            Som jurist och riksdagsledamot ser jag hela rättskedjan, och
            för oss, precis som Folkpartiet och alla andra allianspartier,
            börjar en effektiv rättskedja i det brottsförebyggande arbetet.
            Med brottsförebyggande arbete på alla plan kommer vi i framtiden
            att få färre brottsoffer. Det är betydligt viktigare än hårdare
            tag och skärpta straff. Det handlar om att fokusera på brottsbekämpning
            på de platser där brotten faktiskt begås. Stockolmspolisens arbete
            på Stureplan och Medborgarplatsen med mobila polisstationer visar
            vad man kan åstadkomma med små medel.
          </note>
          <note>
            Det är dags att vi börjar kalla saker för vad de verkligen är.
            Ungdomsvåldet i dag är inte ett ungdomsproblem som vuxenvärlden
            längre kan ignorera, utan det är ett samhällsproblem som vi alla
            måste uppmärksamma. Det gäller att bryta kriminella mönster tidigt,
            och därför satsar vi mycket på brottsförebyggande åtgärder och
            att bryta dessa mönster. Det gäller att hålla ut en hand och visa
            rätt väg en bättre väg.
          </note>
          <note>
            För barn och ungdomar som begår brott är det av central betydelse
            att samhällets reaktioner kommer snabbt. Att en person inte är
            straffmyndig innebär inte att samhället ska se mellan fingrarna
            på det brott han eller hon begår, snarare tvärtom. För barn under
            15 år, det vill säga de som inte är straffmyndiga, har socialtjänsten
            en central roll. Bemötandet av unga lagöverträdare under 15 år
            bör ske med fastare former. Vi kristdemokrater vill därför införa
            en ny nämnd, en ungdomsnämnd, som ska hjälpa och stödja de människor
            som är på väg i fel riktning och har begått brott när de är under
            15 år.
          </note>
          <note>
            Det är av yttersta vikt att vi inte sviker de ungdomar som är
            på väg att ta steget ut i vuxenlivet.
          </note>
          <note>
            För ungdomar mellan 15 och 18 år som är straffmyndiga är det
            viktigt att korta tiden mellan brott och lagföring. Därför föreslår
            Kristdemokraterna att särskilda ungdomsrotlar inom åklagarväsendet
            och ungdomsdomstolar inrättas. Dessa ska behandla ärenden som
            rör gärningsmän mellan 15 och 18 år.
          </note>
          <note>
            Fru talman! En av de värsta kränkningar en människa kan råka
            ut för är att bli utsatt för brott. Kristdemokraterna står på
            brottsoffrets sida, på riktigt. Varje gång en medborgare drabbas
            av ett brott har samhället misslyckats. Därför tycker vi att det
            är viktigt att samhället ställer sig på brottsoffrets sida. Övergrepp
            och kränkningar kan aldrig tolereras. Brottsoffret ska behandlas
            med respekt och med medkänsla samt skyddas av rättsordningen.
            Systemet ska skapas så att brottsoffer får snabb och effektiv
            gottgörelse.
          </note>
          <note>
            Detta är viktiga principer att leva upp till för att allmänhetens
            förtroende för rättsväsendet ska upprätthållas.
          </note>
          <note>
            Hur förtroendeingivande är det när man inser att ens anmälan
            bara läggs i den stora högen hos polisen? Hur förtroendeingivande
            är det för ett brottsoffer att anmäla ett brott om det kan ta
            flera månader, kanske ett år, innan det kommer upp i domstol?
            Vad gör man för den rädsla som finns hos många att man ska utsättas
            för brott igen?
          </note>
          <note>
            Många gånger när man talar om brottsoffer hamnar man i en diskussion
            om upprättelse i den bemärkelsen att straffets längd inte överensstämmer
            med allmänhetens rättsmedvetande. Kristdemokraterna anser inte
            att samhället tjänar på längre och strängare straff generellt.
            Däremot finns det ibland en obalans i hur olika brott bestraffas
            olika hårt. Straffsatserna måste spegla hur pass allvarligt brottet
            ses i samhället. Detta synsätt ligger till grund för hur vi vill
            att rättssamhället ska vara uppbyggt. Vi kristdemokrater ställer
            människan i centrum. Därför tycker vi att det är bra att det sker
            en översyn av straffsatserna för vissa våldsbrott. Jag tycker
            som jurist att synen på brott och straff säger väldigt mycket
            om ett partis samhällssyn.
          </note>
          <note>
            I detta anförande instämde Andreas Carlson (KD) och Edward Riedl
            (M).
          </note>
          <note type="speaker">
            Anf. 261 PIA HALLSTRÖM (M):
          </note>
          <note>
            Fru talman! Ungdomsstyrelsen uppskattar att ca 70 000 flickor
            och pojkar i Sverige lever i en hederskultur. Detta förhållande
            kan vara mer eller mindre uttalat och kan innebära begränsningar
            i vardagen som gäller klädval och socialt umgänge men också livsval
            som utbildning och val av livspartner. I extrema fall kan hedersförtrycket
            resultera i hot, våld och dödligt våld.
          </note>
          <note>
            Skolan har en viktig roll i att tidigt upptäcka barn som lever
            under hedersförtryck. För att upptäcka denna typ av övergrepp
            krävs det kunskap i ämnet. Det finns stora skillnader i hur skolor
            hanterar elever som inte av sina föräldrar tillåts vara med på
            ämnen som sexualkunskap och idrott. Jag har mött ett flertal rektorer
            som trott att problemet inte finns på den egna skolan därför att
            man inte haft kunskapen att veta vad man ska titta efter. Skolpersonalen
            har trott att det är vanliga konflikter som finns under tonårstiden
            mellan barn och föräldrar. Jag har också mött socialsekreterare
            och poliser som av okunskap utsatt dessa barn för ännu större
            hot när man på traditionellt sätt försökt lösa konflikten i familjen.
          </note>
          <note>
            I några län har samverkansplaner och handlingsplaner med tydlig
            ansvarsfördelning för bland annat socialtjänst, skola, polis och
            ungdomsmottagning tagits fram. Det är mycket bra planer med konkreta
            åtgärder både förebyggande och när akuta situationer uppstår,
            men de har dålig förankring i verksamheterna.
          </note>
          <note>
            I regeringens handlingsplan för att bekämpa mäns våld mot kvinnor,
            hedersrelaterat våld och förtryck samt våld i samkönade relationer
            fick Ungdomsstyrelsen i uppgift att genomföra utbildningar riktade
            till anställda med en samordnande roll inom skola och socialtjänst.
            Jag välkomnar detta och vet att ett flertal utbildningar genomförts
            i Sverige, men detta räcker inte.
          </note>
          <note>
            Fru talman! Jag anser att en obligatorisk kurs i hedersförtryck
            bör införas i socionomutbildningen, lärarutbildningen, polisutbildningen
            och i alla vårdutbildningar.
          </note>
          <note>
            I detta anförande instämde Anti Avsan, Krister Hammarbergh och
            Ellen Juntti (alla M).
          </note>
          <note type="speaker">
            Anf. 262 JESSIKA VILHELMSSON (M):
          </note>
          <note>
            Fru talman! För 30 år sedan, lite mer, förbjöds barnaga i Sverige,
            och vi har därefter antagit barnkonventionen. Mycket har hänt
            i Sverige för att förbättra situationen för barnet i rättsprocessen
            sedan dess, i synnerhet de senaste åren och särskilt på de orter
            där det finns barnahus. Barnahus finns på flera ställen i Sverige,
            och syftet med barnahusens arbete är att samla flera olika myndigheter
            på ett ställe så att barnet slipper berätta om sina upplevelser
            om och om igen. Arbetet på barnahus har varit mycket positivt
            när det gäller att förbättra för barnet i rättsprocessen. Det
            har flertalet utredningar visat. Dels utsätts barnet för mindre
            påfrestningar, dels blir polisutredningarna bättre, vilket i sin
            tur leder till fler åtal och fler fällande domar.
          </note>
          <note>
            I förundersökningskungörelsen regleras vilka regler som ska gälla
            för förundersökningar. Vad gäller barnärenden ska polisens förundersökningar
            drivas särskilt skyndsamt och vara avslutade senast tre månader
            efter det att det finns någon som är skäligen misstänkt för brottet.
            Någon konsekvens för det fall polisen inte håller tidsfristen
            finns inte.
          </note>
          <note>
            Tyvärr visar utredningar att tidsramarna hos polisen när det
            gäller barnärenden inte alltid hålls. Det finns extremfall där
            barn fått vänta i mer än åtta månader innan de förhörs av polis.
            Många barn har fått vänta på sitt första förhör hos polisen.
          </note>
          <note>
            Detta är förstås inte okej. Reglerna om tremånadersfrist finns
            av flera skäl. Ett skäl är att det finns en risk att barnet fortsätter
            att utsättas för övergrepp om man inte startar en utredning.
          </note>
          <note>
            Ett annat skäl är minnet. Vi känner nog alla då och då att minnet
            av en händelse försvagas alltmer med tiden. För att en förundersökning
            ska räcka till åtal och fällande dom krävs att ett barn lämnar
            en detaljrik berättelse, och det försvåras naturligtvis om det
            går lång tid mellan övergreppet och förhöret.
          </note>
          <note>
            En annan viktig detalj i rättsprocessen är tiden, tiden för när
            brottet har begåtts. Det kan vara svårt för barn att minnas tiden,
            särskilt för små barn som inte har en färdigutvecklad tidsuppfattning.
          </note>
          <note>
            Som en jämförelse med tremånadersfristen för förundersökningen
            kan nämnas socialnämndernas plikt. När de får in en anmälan om
            ett barn ska de starta och slutföra en utredning inom fyra månader.
            Drar polisutredningen ut på tiden leder det till att samverkan
            och det önskvärda samarbetet mellan myndigheterna inte sker. Det
            är tråkigt och kan leda till ytterligare påfrestningar för barnet,
            och det kan leda till att förundersökningen läggs ned eftersom
            det inte längre går att fullfölja utredningen. Det är viktigt
            att de olika myndigheterna samkör sina utredningar parallellt.
          </note>
          <note>
            Fru talman! Det finns som sagt flera skäl till att reglerna om
            90 dagar ska följas. Ibland finns det säkert skäl till att inte
            göra det, men då ska det vara väl motiverat. Åklagare och polis
            måste i än högre grad prioritera dessa ärenden och följa tidsreglerna.
          </note>
          <note>
            I detta anförande instämde Ellen Juntti (M).
          </note>
          <note>
            Energipolitik
          </note>
          <note type="speaker">
            Anf. 263 JONAS JACOBSSON (M):
          </note>
          <note>
            Fru talman! Ledamöter, åhörare! Sverige har i dag en regering
            som tar ansvar för energiförsörjningen i vårt land. Under många
            år fördes det dock en politik som var allt annat än ansvarsfull.
            Priset av den gamla och dåliga energipolitiken får vi betala än
            i dag. Faktum är att en del av den gamla dåliga politiken kommer
            södra delar av landet att få börja betala inom kort. Den 1 november
            2011 kommer Sverige att delas in i fyra elprisområden. Längst
            norrut i prisområde 1 blir priserna lägst, och längst söderut
            i prisområde 4 blir priserna högst. Ingen vet med säkerhet hur
            stora prisskillnaderna kommer att bli, men det talas om skillnader
            på mellan 4 och 10 öre per kilowattimme.
          </note>
          <note>
            Denna förändring sker efter krav från EU-kommissionen. Områdesindelningen
            görs med hänsyn till hur mycket el man kan producera i olika delar
            av landet och möjligheterna att överföra elen mellan dessa delar.
            I norr finns det gott om kraft, i söder är det brist, och överföringskapaciteten
            mellan områdena är otillräcklig.
          </note>
          <note>
            Hur har det då kunnat bli så här? Jo, ett huvudskäl till att
            vi har effektbrist i södra Sverige är stängningen av Barsebäcks
            två reaktorer 1999 och 2005. Stängningen av Barsebäck innebar
            att den främsta energikällan plockades bort från ett område där
            energibehovet är stort.
          </note>
          <note>
            Om den dåvarande socialdemokratiska regeringen hade varit ansvarskännande
            borde den åtminstone ha försökt minimera de negativa konsekvenserna
            av avvecklingsbeslutet. Det hade man till exempel kunnat göra
            genom att sätta fart på och skynda på utbyggnaden av kraftöverföringskapaciteten
            norrifrån. Men så har inte skett. Resultatet har blivit att södra
            Sverige i dag tvingas importera dyr el från Danmark.
          </note>
          <note>
            Hittills har merkostnaden för den dyra elen fördelats över hela
            Sverige, eftersom hela landet har varit ett och samma prisområde.
            Men från den 1 november 2011 är det alltså slut med det. Hela
            merkostnaden kommer då att drabba elkonsumenterna i det som blir
            prisområde 4, alltså södra Sverige.
          </note>
          <note>
            Vad betyder då detta i rena pengar? För en normalvilla som förbrukar
            20 000 kilowattimmar skulle en prisskillnad på mellan 4 och 10
            öre per kilowattimme betyda att elen blir mellan 800 och 2 000
            kronor dyrare per år i söder än i norr.
          </note>
          <note>
            För många företag handlar det naturligtvis om betydligt större
            summor än så. Jag roade mig med att försöka räkna ut vad den samlade
            merkostnaden blir givet en ökning på mellan 4 och 10 öre per kilowattimme.
            För exempelvis Skåne landar den totala årliga merkostnaden någonstans
            mellan 500 miljoner och 1,2 miljarder kronor. Och den samlade
            prislappen i hela prisområde 4 landar sannolikt någonstans mellan
            850 miljoner och en bra bit över 2 miljarder kronor. Där har ni
            prislappen i form av högre elpriser som hushållen och företagen
            i södra Sverige nu tvingas betala för den gamla ansvarslösa energipolitiken
            som Socialdemokraterna stod för.
          </note>
          <note>
            Tidigare har inte det här märkts så tydligt, för det högre priset
            har smetats ut över hela landet. Men nu när prisområdesindelningen
            kommer blir det tydligt. Så går det när man stänger kärnkraftverk
            utan att ha ersättningskraft. Så går det när man stänger kärnkraftverk
            utan att ha säkerställt att elen kan nå fram från annat håll.
            Så går det när energipolitiken inte hänger ihop.
          </note>
          <note>
            Fru talman! Den här regeringen står för någonting annat. Den
            här regeringen står för en energipolitik som håller ihop. Den
            här regeringen står för en energipolitik som vilar stabilt på
            tre ben: vattenkraft, kärnkraft och förnybar energi. Inget av
            dessa tre ben ska försvagas eller ryckas undan. All el behövs
            för att säkra framtidens elförsörjning och ge rimliga priser och
            goda förutsättningar för hushåll och företag i hela landet.
          </note>
          <note>
            För Sveriges skull får vi hoppas att det är detta som gäller
            för lång tid framöver.
          </note>
          <note>
            I detta anförande instämde Jenny Petersson, Edward Riedl och
            Boriana Åberg (alla M).
          </note>
          <note type="speaker">
            Anf. 264 BÖRJE VESTLUND (S) replik:
          </note>
          <note>
            Fru talman! Det är klart att eftersom den käre kollegan är ny
            i utskottet kan man inte kräva att han kan alla turer på en gång.
            Men sanningen är att prisområdena har väl egentligen inget parti
            velat ha över huvud taget.
          </note>
          <note>
            Vad gäller kolkraft från Danmark är det ytterst få dagar per
            år som vi importerar det. Det är andra skäl som gör att det blir
            dyrare. Jag tror att vi kan få en ganska bra förklaring om vi
            tar upp det på ett utskottssammanträde. Men det har inte med stängningen
            av Barsebäck att göra, utan det har att göra med att systemet
            blir sådant när man gör ändringar i det. Vi kan bara beklaga det.
          </note>
          <note type="speaker">
            Anf. 265 JONAS JACOBSSON (M) replik:
          </note>
          <note>
            Fru talman! Jag får först tacka Börje Vestlund för den lilla
            härskartekniken med ny ledamot och så. Men jag vågar nog ändå
            påstå att du har fel. Prishöjningen beror visst på att det är
            kraftbrist i södra Sverige. Prisökningen har inte märkts tidigare
            eftersom den har fördelats ut över hela landet. Men när man gör
            prisområdesindelningen kommer prisskillnaden att bli tydlig. Skälet
            är att det är ont om kraft i södra Sverige och att det inte finns
            tillräckligt med överföringskapacitet norrifrån. Det är problemet.
          </note>
          <note type="speaker">
            Anf. 266 BÖRJE VESTLUND (S) replik:
          </note>
          <note>
            Fru talman! Det är helt riktigt, och det grundar sig i domen
            från EU, att det här kom osedvanligt olämpligt för Sverige med
            tanke på att vi hade behövt ha några år till för att bygga ut
            stomnätet för el. Det är ingen tvekan om det, och det är bara
            att beklaga.
          </note>
          <note>
            Sedan har jag inte försökt att använda någon härskarteknik, men
            jag var faktiskt tvungen att tala om att det fanns några sakfel,
            och jag ville inte vara elak och bara påpeka att du hade fel i
            det här fallet. Men jag tror att det här kommer att klarna så
            småningom.
          </note>
          <note type="speaker">
            Anf. 267 JONAS JACOBSSON (M) replik:
          </note>
          <note>
            Fru talman! Min poäng var just den att det är ett problem att
            den dåvarande socialdemokratiska regeringen inte tog sitt ansvar.
            När man stängde två kärnkraftsreaktorer 1999 och 2005 hade det
            varit på sin plats att sätta fart på utbyggnaden av kraftöverföringen.
            Då hade vi inte haft de här problemen nu.
          </note>
          <note type="speaker">
            Anf. 268 LARS JOHANSSON (S) replik:
          </note>
          <note>
            Fru talman! Det är väl ändå ett faktum att den största elproduktionen
            med vattenkraft sker i norra Sverige, medan kärnkraftverken ligger
            i Mellansverige i de tätbefolkade områdena, både Forsmark och
            Ringhals till exempel, så den där argumentationslinjen håller
            nog inte riktigt.
          </note>
          <note>
            Det är naturligtvis oerhört viktigt att vi bygger ut alternativa
            energikällor i hela Sverige och inte minst i södra Sverige. Det
            är därför som vi tycker att det är så oerhört viktigt att vi får
            många olika, mindre energikällor.
          </note>
          <note>
            Det kunde också vara intressant att höra vad Jonas Jacobsson
            tycker eftersom han är en så stor anhängare av kärnkraft. Ska
            vi då också ha uranbrytning i Sverige?
          </note>
          <note type="speaker">
            Anf. 269 JONAS JACOBSSON (M) replik:
          </note>
          <note>
            Fru talman! Jag instämmer gärna i att det visst är ett problem
            för södra Sverige att vi inte har någon vattenkraft. Men just
            därför blir det extra tydligt att man inte bör plocka bort fungerande
            kraftkällor innan man har någonting lämpligt att ersätta dem med
            alternativt har förbättrat möjligheten att överföra kraft från
            andra områden. Problemet är att den gamla socialdemokratiska regeringen
            gjorde båda delar. Man stängde ned kärnkraften och byggde inte
            ut överföringskapaciteten. Då får man de problem som vi har just
            nu.
          </note>
          <note>
            Uranbrytningen kan vi återkomma till vid ett annat tillfälle.
          </note>
          <note type="speaker">
            Anf. 270 LARS JOHANSSON (S) replik:
          </note>
          <note>
            Fru talman! Ja, men om vi ska göra en riktig historiebeskrivning
            fattade vi beslut i den blocköverskridande överenskommelsen som
            fanns om att göra en teknisk upprustning av de tio kvarvarande
            kärnkraftverken, vilket ger minst lika mycket elproduktion som
            de två reaktorerna som stängdes i Barsebäck. Historiebeskrivningen
            är alltså inte korrekt, för det här tog vi ansvar för.
          </note>
          <note>
            Vad vi har sagt sedan är att vi successivt ska avveckla kärnkraften
            i takt med att vi får annan energiförsörjning.
          </note>
          <note type="speaker">
            Anf. 271 JONAS JACOBSSON (M) replik:
          </note>
          <note>
            Fru talman! Faktum kvarstår ändock, Lars Johansson, att vi faktiskt
            har brist i söder. Och det blir väldigt tydligt när prisområdesindelningen
            sker att vi har en stor brist i söder, för annars hade inte priset
            stuckit upp i söder på det vis som det gör.
          </note>
          <note>
            Det hjälper inte att man har sagt att man ska uppgradera den
            befintliga kärnkraften. Det är väl alldeles utmärkt att man gör
            det, men det har ju visat sig att det inte räcker. I prisområde
            4 har vi ingen kärnkraft alls när Barsebäck är stängt, och då
            blir det en brist.
          </note>
          <note type="speaker">
            Anf. 272 LISE NORDIN (MP) replik:
          </note>
          <note>
            Fru talman! Jonas Jacobsson talar väl om kärnkraften. Men när
            man talar om elproduktion är det viktigt att ha ett helhetsperspektiv,
            ett livscykelperspektiv.
          </note>
          <note>
            Sveriges kärnkraft kräver uran som bränsle. Sverige hade brytning
            av uran fram till 70-talet nära mina hemtrakter i Skaraborg, Ransta.
            Uranbrytningen i Sverige upphörde därför att de lokala protesterna
            blev så starka och miljöpåverkan bedömdes som stor. Därför importerar
            Sverige i dag allt uran från andra länder.
          </note>
          <note>
            Min fråga till dig, Jonas Jacobsson, är: Hur ser du på att Sverige
            i dag importerar uran från områden i världen där lokalbefolkningen
            drabbas? Och hur ser du på eventuell ny brytning av uran i Sverige?
          </note>
          <note type="speaker">
            Anf. 273 JONAS JACOBSSON (M) replik:
          </note>
          <note>
            Fru talman! Min poäng är att vi måste ta ansvar för en fungerande
            energipolitik i hela landet. Vi måste säkerställa att vi har elförsörjning
            som fungerar överallt och inte bara i någon del. Kärnkraften är
            ett viktigt ben, och det finns två andra, vattenkraft och förnybar
            energi.
          </note>
          <note>
            Inom varje område finns det problem. Vattenkraften är inte bekymmersfri,
            och det är inte de förnybara bränslena heller. Kärnkraften har
            sina problem. Det är klart att man kan tänka sig att man bryter
            uran i Sverige. Man kan också tänka sig att man importerar det
            från andra håll.
          </note>
          <note>
            Jag menar att man måste se det som en helhetslösning där de tre
            slagen samverkar med varandra.
          </note>
          <note type="speaker">
            Anf. 274 LISE NORDIN (MP) replik:
          </note>
          <note>
            Fru talman! Jag noterar att Jonas Jacobsson inte gärna vill tala
            om uran just för att det är så problematiskt. Jonas Jacobsson
            talar om att ta ansvar för hela energipolitiken. Ska man ta det
            ansvaret måste man också se till vilka konsekvenser den svenska
            energipolitiken ger i andra länder.
          </note>
          <note>
            Hur ser du på att ta ansvar när vi i dag importerar uran som
            kommer från områden som är tveksamma? Vilket ansvar tycker du
            att Sverige har i den situationen?
          </note>
          <note type="speaker">
            Anf. 275 JONAS JACOBSSON (M) replik:
          </note>
          <note>
            Fru talman! Jag tycker att vi i Sverige är bra på att ta ansvar,
            både för den uran vi importerar och på att förvara det avfall
            som uppkommer efter att bränslet har använts i kärnkraftverken.
          </note>
          <note>
            Det vi inte har varit så bra på att ta ansvar för är energiförsörjningen
            i sin helhet i landet. Där har det funnits en stor brist på ansvar.
            Den bristen får nu södra Sverige betala för i form av högre elpriser.
          </note>
          <note type="speaker">
            Anf. 276 LISE NORDIN (MP):
          </note>
          <note>
            Fru talman! Denna första gång jag står i talarstolen här i kammaren
            vill jag ägna sex minuter åt att tala om något som påverkar många
            människor både i dag och i framtiden, nämligen kärnkraften. I
            år, 2010, skulle kärnkraften ha varit avvecklad, i alla fall enligt
            det beslut som svenska folket tog i en folkomröstning 1980 om
            svensk kärnkrafts framtid.
          </note>
          <note>
            På mycket tveksamma grunder beslutade den moderatledda regeringen
            den 17 juni i år att gå emot folkomröstningsresultatet och tillåta
            ny kärnkraft. Har kärnkraften blivit säkrare? Nej. Har uranbrytningen
            blivit mindre problematisk? Nej. Finns det en slutförvarslösning
            i Sverige för det kärnavfall som är farligt i tusentals år? Nej.
          </note>
          <note>
            Det finns inget nytt med kärnkraften som motiverar att regeringen
            har tagit ett beslut som tillåter ny kärnkraft i Sverige. Kärnkraften
            är lika smutsig från vagga till grav, nu som alltid. Ändå väljer
            den moderatledda regeringen att fatta ett beslut om ny kärnkraft
            som totalt strider mot det tidigare beslut som svenska folket
            har fattat.
          </note>
          <note>
            Regeringens beslut om ny kärnkraft kunde inte ens vänta till
            efter valet. Om man hade väntat ett antal månader hade svenska
            folket fått diskutera och rösta i kärnkraftsfrågan. Det folkliga
            inflytandet i kärnkraftsfrågan har varit litet. Det är dags att
            vi diskuterar vilken roll kärnkraften ska ha i Sverige i framtiden.
          </note>
          <note>
            Miljöpartiet vill avveckla svensk kärnkraft för att den har stor
            inverkan på många människor som inte har en möjlighet att påverka
            detta beslut. Det handlar om människor i andra länder och kommande
            generationer.
          </note>
          <note>
            Kärnkraft i Sverige kräver bränsle som uran. Det uran som används
            i våra kärnkraftverk importeras från områden i världen som är
            ganska fattiga och där människor och miljö drabbas.
          </note>
          <note>
            Att uranbrytning är en icke önskvärd verksamhet märks tydligt
            i det lokala motstånd som finns på de orter i Sverige där uranbrytning
            ännu en gång ser ut att kunna bli aktuell. I flera kommuner i
            landet där utländska företag i dag söker efter uran finns stor
            och bred politisk enighet mot uranbrytning. Det är uppenbarligen
            en verksamhet som ingen vill ha i sin närhet.
          </note>
          <note>
            När uranet har använts blir det till radioaktivt avfall. Det
            är ett avfall som är så farligt att det måste hållas avskilt från
            människor i hundratusentals år. Det är så långa tidsperspektiv
            att det är svårt att överblicka. De äldsta rester man har funnit
            av homo sapiens är ungefär så gamla. Att fortsätta producera ett
            sådant avfall är ett brott mot kommande generationer.
          </note>
          <note>
            Kärnkraften som energislag innebär många och stora problem. Som
            tur är finns det alternativ. Sverige står inför ett vägval i energipolitiken.
            Antingen kan vi hålla fast vid det omoderna kärnkraftssystem som
            vi har eller så kan vi fortsätta utvecklingen av ett förnybart
            energisystem.
          </note>
          <note>
            Kärnkraften och dess betydelse i världen minskar. Det visar också
            en global utblick. Flest kärnkraftverk i världen fanns det 2002.
            Sedan dess har det avvecklats fler kärnkraftverk än det har byggts
            nya. Det som i stället växer är den förnybara energin. Utvecklingen
            av förnybar energi i form av vindkraft, solenergi, bioenergi och
            vågkraft bara fortsätter gå framåt.
          </note>
          <note>
            De närmaste åren bedöms Sverige få ett stort elöverskott. Fram
            till 2020 bedömer Energimyndigheten att elöverskottet kan bli
            upp till 23 terawattimmar, vilket är ungefär hälften av vad våra
            kärnkraftsreaktorer gav förra året. Överskottet kan bli ännu större
            med nya politiska styrmedel.
          </note>
          <note>
            Jag vill under de kommande fyra åren kämpa för att Sverige ska
            ha ett modernt och miljövänligt energisystem. Det ska vara ett
            system som inte lämnar smutsiga avtryck på vare sig andra människor
            i världen eller kommande generationer.
          </note>
          <note>
            Fru talman! Möjligheterna att avveckla svensk kärnkraft och att
            ställa om till förnybar energi har aldrig varit bättre. Låt oss
            göra det!
          </note>
          <note>
            I detta anförande instämde Stina Bergström, Tina Ehn, Agneta
            Luttropp och Kew Nordqvist (alla MP).
          </note>
          <note type="speaker">
            Anf. 277 JENNY PETERSSON (M) replik:
          </note>
          <note>
            Fru talman! Kärnkraften behövs för att säkra våra jobb och vår
            välfärd. Alliansen har tagit ansvar för en långsiktig energiförsörjning.
            Miljöpartiet vill avveckla kärnkraften. Inte heller i Lise Nordins
            anförande fick vi besked om när nästa reaktor ska stängas. Därför
            frågar jag Lise Nordin och Miljöpartiet: När ska nästa reaktor
            stängas?
          </note>
          <note type="speaker">
            Anf. 278 LISE NORDIN (MP) replik:
          </note>
          <note>
            Fru talman! Jenny talade om jobbmöjligheter. Jag är helt övertygad
            om att det finns större jobbmöjligheter i att bygga ut den förnybara
            energisektorn än i att hålla kvar vid dagens kärnkraftverk. Detta
            ser vi inte minst i Tyskland som har haft en enormt positiv utveckling
            i den förnybara energin där det har skapats tiotusentals nya jobb.
            Är det jobbmöjligheter vi vill ha i vårt energisystem ska vi satsa
            på det förnybara och låta kärnkraften höra till det förflutna.
          </note>
          <note>
            I vilken takt vi kan avveckla kärnkraften beror givetvis på hur
            snabbt vi kan bygga ut alternativen. Ett första viktigt steg är
            att sluta ge subventioner till kärnkraften, både direkta och indirekta
            subventioner. Då kommer vi ganska automatiskt att se att de förnybara
            energislagen kommer att växa. I och med det kommer utrymme ges
            att avveckla kärnkraftreaktorer i Sverige.
          </note>
          <note type="speaker">
            Anf. 279 JENNY PETERSSON (M) replik:
          </note>
          <note>
            Fru talman! Alliansens energiöverenskommelse möjliggör både en
            utvidgning av kärnkraften och satsningar på förnybar energi. Tyvärr
            fick jag inget tydligt svar från Lise Nordin vad gäller datumet
            för avveckling av kärnkraften.
          </note>
          <note type="speaker">
            Anf. 280 LISE NORDIN (MP) replik:
          </note>
          <note>
            Fru talman! Det är ganska uppenbart att om man fortsätter ge
            otydliga besked om kärnkraften och vilka subventioner den ska
            få kommer inte de förnybara energislagen att få samma möjlighet
            att bygga ut. Jag har träffat vindkraftsföretag som säger: Om
            ni bara kunde ge ett tydligt besked från politiken om när och
            hur och i vilken takt kärnkraften ska avvecklas kommer vi att
            våga bygga ut.
          </note>
          <note>
            Jag tycker att det är uppenbart att man inte kan både satsa på
            ny kärnkraft och tro att den förnybara energin ska kunna fortsätta
            att växa. Det är viktigt att i det här vägvalet tala om vilken
            väg man vill gå. Vi i Miljöpartiet är väldigt tydliga med vad
            vi vill i energipolitiken. Vi vill på sikt avveckla kärnkraften.
          </note>
          <note type="speaker">
            Anf. 281 ROGER HADDAD (FP) replik:
          </note>
          <note>
            Fru talman! Det blir ett inlägg liknande det som min kollega
            hade.
          </note>
          <note>
            Det är intressant att lyssna på Lise Nordin när hon pratar om
            att kärnkraft är dåligt och smutsigt, att det ska fasas ut och
            att vi inte respekterar gamla beslut. Jag tycker att det är en
            bra överenskommelse som alliansregeringen fattade beslut om före
            valet. Om ni hade vunnit valet i september hade ni kunnat riva
            upp det. Nu har den här regeringen fått sitta kvar.
          </note>
          <note>
            Jag tycker att det är synd att du inte nämner att vi under många
            år inte fick forska om kärnteknik. Det har skett en teknisk utveckling.
            Finland satsar på förnybart, och Frankrike satsar på förnybart.
            Det finns en framtid. Vi behöver detta inte minst sett ur ett
            arbetsmarknadsperspektiv. Frågan är om Lise Nordin har stöd i
            sin rödgröna allians för att fasa ut i den takt som MP vill.
          </note>
          <note type="speaker">
            Anf. 282 LISE NORDIN (MP) replik:
          </note>
          <note>
            Fru talman! Det finns ett mycket tydligt besked i den rödgröna
            överenskommelsen om kärnkraften, nämligen att vi ska avveckla
            den och att vi varje mandatperiod ska göra en bedömning av hur
            många reaktorer man kan avveckla just den mandatperioden. Det
            är ett väldigt tydligt rödgrönt besked.
          </note>
          <note>
            Det är intressant att du nämner Finland och Frankrike. Där försöker
            man i dag bygga ny kärnkraft. Det är de enda länder i Europa där
            man bygger ny kärnkraft. Man har sett att det har blivit mycket
            dyrare och tar längre tid än man trodde från början. Verkligheten
            i Finland och Frankrike visar att kärnkraften varken är billig
            eller någon snabb lösning på ett energiproblem.
          </note>
          <note type="speaker">
            Anf. 283 ROGER HADDAD (FP) replik:
          </note>
          <note>
            Fru talman! Jag konstaterar att vår energiöverenskommelse satsar
            både på kärnkraft och alternativ. Samtidigt tar vi hänsyn till
            den elintensiva industri som Sverige har.
          </note>
          <note>
            Jag lyssnar in att Miljöpartiet inte har räknat på konsekvenserna
            av förslaget.
          </note>
          <note type="speaker">
            Anf. 284 LISE NORDIN (MP) replik:
          </note>
          <note>
            Fru talman! Jag tycker att det är problematiskt att alliansen
            försöker göra sken av att vilja satsa på förnybart samtidigt som
            man tillåter utbyggnad av ny kärnkraft. Om man pratar med dem
            som jobbar med förnybar energi säger de att det här beslutet leder
            till stor osäkerhet inom branschen och osäkerhet om i vilken takt
            man vågar investera i det förnybara.
          </note>
          <note>
            Utbildningsfrågor
          </note>
          <note type="speaker">
            Anf. 285 CAMILLA WALTERSSON GRÖNVALL (M):
          </note>
          <note>
            Fru talman! Den store hockeylegenden Wayne Gretzky gav följande
            svar på frågan om hur han trots begränsade fysiska resurser blev
            en av de största genom tiderna i sin sport: Jag åker dit där pucken
            kommer att hamna, inte dit där pucken är.
          </note>
          <note>
            Det handlade helt enkelt om att vara steget före i såväl tanke
            som handling. Det var hans recept på framgång.
          </note>
          <note>
            Denna insikt fick den dåvarande guvernören i Maine, Angus King,
            att våga tänka och satsa nytt på skola och utbildning och ge barnen
            där verktyg av helt annat snitt än de varit vana vid.
          </note>
          <note>
            I september 2002 rullade 36 000 Ibooks ut till elever i Maine
            och gav dem ett nytt instrument för inlärning. Man satsade på
            one-to-one-learning, eller en till en som det alltmer spritt kommit
            att heta i Sverige. Varje elev fick sin egen bärbara dator. Angus
            King blev starkt kritiserad och många ansåg att eleverna hade
            varit mer betjänta av att få en egen motorsåg och i övrigt förberedas
            för ett liv inom det klassiska skogsbruket.
          </note>
          <note>
            King stod på sig och i dag kan han och övriga bakom det drastiska
            skolbeslutet konstatera att satsningen varit lyckad. Kvaliteten
            har förbättrats. Man kan bland annat se att eleverna skriver mer
            och bättre och att deras intresse och engagemang har ökat och
            ökar.
          </note>
          <note>
            I Sverige har vi också många intressanta och framgångsrika exempel.
            Ett av dem är den duktiga pedagogen Erica Lövgren i Hortlax utanför
            Piteå som har använt datorn i skriv- och läsinlärningen för sina
            skolnybörjare, det vill säga för mycket unga elever. Hennes arbete
            vittnar om att arbetssättet lett till att de duktiga inte bromsas
            upp och att de som behöver mer tid inte tappar självförtroendet.
          </note>
          <note>
            Fru talman! Sverige har en regering som med kraft och energi
            omarbetar den svenska skolan. Stora satsningar görs för att fokusera
            på kunskap och utveckling. Sverige ska åter bli en kunskapsnation
            av högsta rang. Vi behöver kunskaper som kan hävda sig i en allt
            tuffare internationell konkurrens. Runt omkring oss växer nya
            kunskapsnationer och nya kunskapsområden fram. Världen står inför
            en rad förändringar och utmaningar som bäst möts med kunskap.
          </note>
          <note>
            En stark och modern skola ger eleverna de bästa förutsättningarna.
            Det vi med säkerhet vet om framtiden är att oavsett vad som händer
            kommer behovet av utbildning att vara stort, och vi kommer att
            behöva en ny kompetens, nämligen den digitala. Det innebär att
            en rad saker måste säkerställas i det framtida arbetet med den
            svenska skolan. Det måste vara en självklarhet att varje lärare
            ska ha sin egen dator. De människor som är vår främsta tillgång
            när det gäller att utveckla vår kunskapsnation ska naturligtvis
            ha de bästa redskapen. Detsamma ska förstås gälla eleverna.
          </note>
          <note>
            Det finns en rad framstående skolor och kommuner som har påbörjat
            arbetet med att säkerställa bästa möjliga redskap för eleverna.
            De är än så länge ganska få sedda i nationellt perspektiv, men
            de är viktiga som erfarenhetsreferenter och inspiratörer. När
            Angus King påbörjade sitt arbete inriktade han sig på elever i
            årskurs 8 och 9. Det är bra. Det är viktigt att de äldre eleverna
            får datorer, men sett ur ett perspektiv där man utgår från elevernas
            behov och tar ett helhetsgrepp om en modern undervisning ska också
            de yngre barnen ha en egen dator.
          </note>
          <note>
            Det är ett sätt att ge elever med funktionshinder helt nya förutsättningar.
            Otaliga är de människor som kan vittna om hur skolan inleddes
            med misslyckanden som sedan bekräftades om och om igen. Det kan
            vara funktionshinder som dyslexi där svårigheten att skriva och
            stava gör att många tappar lusten och upplever ett misslyckande
            som stora delar av den fortsatta skolgången sedan kommer att präglas
            av.
          </note>
          <note>
            I dag finns det teknik som kan hjälpa våra barn. Inget kan någonsin
            ersätta en lärare och den undervisning läraren kan ge. Ingen teknik
            i världen kan ersätta en mänsklig kontakt och vad den kan förmedla.
            Men det är dags att sluta vara teknikfientlig eller teknikrädd
            och tro att vi lämnar barnen vind för våg i okända vatten. I stället
            bör vi ta till vara den kunskap som finns för att gagna våra barn.
            Den ska hjälpa till att utveckla vår skola och våra elever.
          </note>
          <note>
            Om Sverige ska vara ett utbildningsmässigt framtidsland är det
            helt avgörande att skolan tar avstamp i EU:s nyckelkompetenser
            och i de centrala framtidskompetenserna, till exempel kritiskt
            tänkande, problemlösning, samarbetsförmåga, global kompetens,
            IT-kompetens, kreativitet och innovativ kompetens. För det behövs
            moderna verktyg. Det är dags att vara där pucken ska komma, inte
            där den är.
          </note>
          <note>
            I dag åker många svenska lärare och andra utbildningsinvolverade
            till Finland på studiebesök. Man vill ta del av de goda finska
            resultaten. Tar vi detta på största allvar finns det goda förutsättningar
            att det är hos oss framtidens studiebesök kommer att göras.
          </note>
          <note>
            I detta anförande instämde Jenny Petersson och Boriana Åberg
            (båda M) samt Anna SteeleKarlström (FP).
          </note>
          <note type="speaker">
            Anf. 286 AGNETA LUTTROPP (MP):
          </note>
          <note>
            Fru talman! Jag står i kön vid kopiatorn på Mälardalens högskola
            tillsammans med en professor och en docent. De ska kopiera sina
            ansökningar om forskaranslag. Att jaga forskarpengar är många
            professorers, docenters och lektorers vardag på högskolor i Sverige
            i dag.
          </note>
          <note>
            Många högskolor har bara möjlighet att bedriva forskning inom
            vissa områden. Så är det till exempel för högskolan i mitt hemlän,
            Västmanland, Mälardalens högskola som har campus i Västerås och
            Eskilstuna och högskolor med flera professionsutbildningar bland
            annat lärare, sjuksköterskor, ekonomer och civilingenjörer.
          </note>
          <note>
            Det är u:et i universitetet som gör det. Det avgör anslagets
            storlek för forskning snarare än antalet studenter.
          </note>
          <note>
            Jag ska ta ett exempel från årets budgetproposition. Skillnaden
            mellan Mittuniversitetet och Mälardalens högskola är 325 heltidsstudenter.
            Men skillnaden i anslag för utbildning och universitetsforskning
            är drygt 115 miljoner kronor. Det kan inte vara rimligt. Det finns
            fler lika orimliga exempel, men jag nöjer mig med denna illustration.
          </note>
          <note>
            Vi har också universitet som får pengar över. Uppsala universitet
            gjorde ett överskott 2009 på 211 miljoner kronor, i huvudsak på
            obrukade forskningsmedel. Det kan man bedriva en hel del forskning
            för och avlöna flera doktorander. Det är bara att gratulera Uppsala.
          </note>
          <note>
            På högskolorna är forskningsanslaget lägre eftersom de inte har
            universitetsstatus. Det är anledningen till att det på våra högskolor
            finns ett antal så kallade jägare som varje termin jagar fakultetsmedel
            för att kunna bedriva forskning. Detta omöjliggör en stabil grund
            för forskning och forskarutbildning som fyller regionens behov.
          </note>
          <note>
            Mälardalens högskola har 80 procents extern finansiering. Det
            är högst i hela landet. Tyvärr är det svårast att få extern finansiering
            till områden som skola, vård och omsorg. Det är områden som alltid
            är aktuella och speciellt i valtider. Det är områden som Sverige
            bör bedriva mycket forskning inom.
          </note>
          <note>
            Risken är att forskare försvinner dit pengarna finns och att
            regionen tappar spetskompetens. Utan forskande lärare förlorar
            högskolor examensrätter. Det är trist och en stor förlust för
            en region att professorer, docenter och andra disputerade söker
            sig till andra lärosäten, det vill säga till universitet, för
            att få möjlighet att forska.
          </note>
          <note>
            Kraven på forskningsbas har ökat kraftigt under senare år, till
            exempel inom lärarutbildningen. Egen forskarutbildning är ett
            minimikrav enligt Högskoleverket.
          </note>
          <note>
            Mälardalens högskola är ett exempel där det endast bedrivs forskning
            inom ett begränsat område. På Mälardalens högskola handlar det
            om teknikområdet och utöver det begränsad forskarutbildning inom
            ekonomi och didaktik. Det innebär att högskolan inte kan bedriva
            långsiktig forskarutbildning utan ökade fakultetsmedel för andra
            områden. Det är ironiskt nog de områden som det är svårast att
            få externa medel till. För att åstadkomma detta söker Mälardalens
            högskola fakultetsmedel inom alla utbildningar som är professionsinriktade.
          </note>
          <note>
            Det är nödvändigt att skillnader i fakultetsmedel för universitet
            och högskolor minskar och att det inte, om man bara är högskola,
            innebär att det blir mindre forskning i regionen och att man på
            så sätt riskerar färre utvecklingsmöjligheter.
          </note>
          <note>
            Det är i alla fall glädjande att Riksrevisionen ska göra en granskning
            av användningen av statliga forskningsanslag vid universitet och
            högskolor. Det behövs. Jag hoppas att det resulterar i ett förslag
            som ger alla lärosäten möjligheter till forskning på lika villkor
            oavsett om de är universitet eller högskola.
          </note>
          <note>
            Mälardalens högskola vill inte bli ett miniuniversitet utan en
            stark högskola med professionsinriktning som gynnar regionen ett
            gott exempel på en av Sveriges högskolor som bedriver utbildningar
            som är viktiga för regionen. Låt hela Sverige leva behöver inte
            bara innebära grödor utan kan även innebära forskning.
          </note>
          <note type="speaker">
            Anf. 287 ROGER HADDAD (FP):
          </note>
          <note>
            Fru talman! Kvaliteten i svensk skola är vår viktigaste utmaning.
            Resultaten behöver höjas, och andelen behöriga lärare måste öka.
            Men vi måste också vidta åtgärder för att eliminera skolket och
            mobbningen i skolan. Därför ser jag gärna att en skolfridslag
            införs i skolan.
          </note>
          <note>
            En annan utmaning är att förändra attityden till utbildning att
            det är en möjlighet att ta vara på som elev. Vi behöver vidare
            fortsätta den systematiska uppföljningen av kunskapsmålen. För
            denna hållning har Folkpartiet kritiserats, inte minst av socialdemokratiska
            företrädare.
          </note>
          <note>
            Jag välkomnar regeringens satsning på Lärarlyftet. Nytt är att
            även lärare utan behörighet erbjuds vidareutbildning. Införandet
            av en lärarlegitimation är viktig för att lärarkompetensen ska
            säkerställas. Det är enligt mig den absolut viktigaste faktorn
            för att höja resultaten.
          </note>
          <note>
            Betyg är också ett viktigt instrument ju tidigare utvärdering
            av resultaten, desto bättre. Det förslag som snart ska behandlas
            i riksdagen är viktigt. Det handlar om tydligare betygskriterier
            och fler betygssteg. Elever måste tidigt få signaler om hur det
            går i skolan. När det behövs ska extra stöd sättas in för att
            de ska uppnå målen. Andelen elever som lämnar grundskolan med
            fullständiga betyg måste öka.
          </note>
          <note>
            Förkunskaperna hos eleverna är direkt avgörande för resultaten
            och genomströmningen i gymnasieskolan. Många kommuner har bekymmer
            med att många elever inte klarar något av ämnena svenska, matematik
            eller engelska. Här ser vi att det är matematikämnet som är den
            stora utmaningen. Regeringen kommer nu att förstärka satsningen
            på matematik, naturvetenskap och teknik.
          </note>
          <note>
            Vi får inte blunda för alla elever som fått snälla G-betyg av
            sina lärare trots att de inte uppnått målen. Detta bidrar enligt
            mig till en kvalitetssänkning i skolan, avhopp och utslagning
            från skolan.
          </note>
          <note>
            Signalen till grundskolan är central: Det man presterar i grundskolan
            ska ha betydelse när man söker till gymnasieskolan. Vi avvisar
            därför det som Vänsterpartiet länge har drivit om en betygsfri
            grund- och gymnasieskola.
          </note>
          <note>
            Folkpartiet nöjer sig inte med krav på minst G i svenska, engelska
            och matematik vid intagning till gymnasiet. Vi tror inte att det
            är tillräckligt.
          </note>
          <note>
            I debatten verkar det mer handla om hur enkelt det ska vara att
            börja i gymnasiet än om gymnasieskolans faktiska uppdrag, nämligen
            att svara för kompetensförsörjningen till arbetslivet och högskolestudier.
          </note>
          <note>
            Nästa höst införs en ny gymnasieskola där intagningskraven höjs.
            Detta, fru talman, är ett intressant agerande eftersom främst
            Socialdemokraterna kritiserat Folkpartiet och regeringen för att
            vi med den nya gymnasiereformen sänker kraven på eleverna. Faktum
            är att vi går från krav på G i tre ämnen till åtta respektive
            tolv ämnen.
          </note>
          <note>
            Skolpolitiken ska ställa krav och ha höga förväntningar. Vi ska
            inte acceptera en skola där elever utan förkunskaper tillåts gå
            vidare. Jag har under mina år som skolpolitiker kämpat mot den
            socialdemokratiska skolpolitiken, särskilt den regel som infördes
            av skolminister Ingegerd Wärnersson år 2000 då hon ville lösa
            problemet med IV-programmet genom att meddela: Eleverna kommer
            i fortsättningen att läsa in grundskolans ämnen samtidigt som
            de läser ett gymnasieprogram.
          </note>
          <note>
            Fru talman! Detta politiska beslut menar jag har varit förödande
            för kvaliteten i den svenska skolan, men det har också lett till
            att många ungdomar har slagits rakt ut i arbetslöshet.
          </note>
          <note>
            Senast i går i partiledardebatten nämndes vikten av en kvalitativ
            skola och att bristerna i skolan är den viktigaste förklaringen
            till den höga ungdomsarbetslösheten i Sverige.
          </note>
          <note>
            Bristerna i skolsystemet och konsekvenserna av den skolpolitik
            som tidigare har förts av De rödgröna på nationell nivå men också
            ute i många kommuner har inneburit att ofantligt mycket resurser
            läggs på att lappa och laga efter grundskolan, under gymnasietiden,
            efter gymnasiet i form av vuxenutbildning. Men vi kan också konstatera
            att mycket av kommunernas arbetsmarknadspolitiska åtgärder går
            just till målgruppen ungdomar utan slutbetyg.
          </note>
          <note>
            Fru talman! De rödgröna vidhåller i debatterna att vi ställer
            för mycket krav, att vi följer upp och utvärderar för mycket och
            att debatten egentligen ska handla om någonting annat. Frågan
            är förstås vad oppositionen syftar på.
          </note>
          <note>
            De rödgröna har inte släppt kravet på högskolebehörighet. Den
            ideologiska uppfattningen har tagit över utan att man tar hänsyn
            till att många elever faktiskt vill gå en lärlingsutbildning eller
            en yrkesutbildning med målet att börja arbeta direkt efter skolan.
          </note>
          <note>
            Reformeringen av svensk skola pågår för fullt. Den nya gymnasiereformen
            kommer att leda till färre avhopp, fler som lämnar gymnasiet med
            fullständiga betyg och fler ungdomar som har en starkare koppling
            till arbetslivet. Ungdomsarbetslösheten kommer förhoppningsvis
            att minska när fler ungdomar får en reell chans att slutföra en
            utbildning som de är intresserade av.
          </note>
          <note>
            Jag konstaterar här att varken Vänsterpartiet eller Socialdemokraterna
            finns närvarande i kammaren för att debattera dessa viktiga frågor.
            Vi får återkomma till detta vid ett annat tillfälle.
          </note>
          <note>
            I detta anförande instämde Anna SteeleKarlström (FP) och Jenny
            Petersson (M)
          </note>
          <note type="speaker">
            Anf. 288 RICHARD JOMSHOF (SD) replik:
          </note>
          <note>
            Fru talman! Roger Haddad, jag ska inte såga dig alls utan bara
            säga att jag tycker att det i stora drag var ett bra anförande.
            Jag delar din kritik mot De rödgrönas skolpolitik.
          </note>
          <note>
            Jag tycker att det är bra att ni nu har tagit initiativ till
            införande av betyg från årskurs 6, även om vi från Sverigedemokraternas
            sida vill se betyg redan från årskurs 4. Detta är dock en diskussion
            vi kommer att återkomma till längre fram när propositionen ska
            diskuteras, debatteras och antas.
          </note>
          <note>
            Jag tycker också att det var bra att du tog upp lärarlegitimation.
            Jag tycker att det är ett jättebra förslag. Det är däremot problematiskt
            och tråkigt att ni vill undanta vissa lärargrupper från kravet
            på lärarlegitimation och att vissa lärargrupper ska få sätta betyg
            trots att de inte har lärarlegitimation. Det tycker jag är ett
            problem, men jag förutsätter att det också är någonting vi kommer
            att återkomma till när den propositionen ska diskuteras.
          </note>
          <note type="speaker">
            Anf. 289 ROGER HADDAD (FP) replik:
          </note>
          <note>
            Fru talman! Det är jätteviktigt att de stora skolpolitiska reformerna
            har så bred enighet som möjligt i utskottet och Sveriges riksdag.
            När det gäller undantagen från krav på lärarlegitimation är det
            främst yrkeslärarna och modersmålslärarna som har undantagits
            i skollagen. Det är av rent praktiska skäl; det är just nu omöjligt
            att trolla fram så många modersmålslärare som krävs. Vår utgångspunkt
            i alla frågor, precis som vi driver vikten av ämnesbehörighet,
            är dock att man ska vara behörig i de ämnen man undervisar i.
          </note>
          <note type="speaker">
            Anf. 290 RICHARD JOMSHOF (SD) replik:
          </note>
          <note>
            Jag förstår att det kan finnas problem för vissa lärargrupper.
            Det är flera grupper som omfattas av detta undantag, och hade
            det varit under en övergångsperiod hade vi kunnat acceptera det.
            Problemet är att ni i detta förslag faktiskt bygger in att vissa
            grupper som det ser ut nu ständigt ska undantas. Det tycker jag
            är problematiskt. Det är i så fall bättre att man satsar på dessa
            lärargrupper och ser till att de får rätt utbildning så att även
            de kan bli legitimerade fullt ut.
          </note>
          <note type="speaker">
            Anf. 291 ROGER HADDAD (FP) replik:
          </note>
          <note>
            Fru talman! Jag ber att få återkomma när det gäller gruppen modersmålslärare,
            och där får också skolministern komma tillbaka med förslag när
            det blir aktuellt. När det gäller yrkeslärare har vi dock från
            regeringens sida kommit med ett förslag till en kortare utbildning
            där det ska erbjudas fortbildningssatsningar för att man om man
            har kommit från arbetslivet snabbare ska bli behörig. Det tycker
            jag är ett bra sätt att närma sig behörighetsfrågan.
          </note>
          <note type="speaker">
            Anf. 292 RICHARD JOMSHOF (SD):
          </note>
          <note>
            Fru talman! Kul att så många kunde komma! Det känns lite lustigt
            att stå här och hålla sitt första anförande inför denna glesa
            församling, men det är inte mycket att göra.
          </note>
          <note>
            Jag vill börja med att ta upp följande. På DN Debatt den 9 maj
            2005 hänvisade de båda lärarförbunden till en undersökning i vilken
            det framkommer uppgifter som gör gällande att hela 43 procent
            av lärarna varje dag tvingas ta betydande lektionstid i anspråk
            för att lösa konflikter och skapa trygghet och studiero. Var sjunde
            lärare tvingas ägna varje lektion åt detsamma.
          </note>
          <note>
            Man hänvisade också till en arbetsmiljöundersökning där 4 procent
            av lärarna uppgav att de blivit utsatta för våld och att 8 procent
            av lärarna uppgav att de utsatts för hot om våld. Det stod även
            att bristande arbetsro är ett större problem i svenska skolor
            än i jämförbara länders skolor. Debattartikeln publicerades för
            snart sex år sedan, men den är precis lika aktuell i dag. Våld,
            mobbning, hot och trakasserier har kommit att bli en del av vardagen
            på alltför många av våra svenska skolor.
          </note>
          <note>
            Jag minns själv en händelse från min hemkommun Karlskrona. Ett
            gäng bestående av 1520 ungdomar ofredade och sextrakasserade svenska
            tjejer på en av kommunens gymnasieskolor, bland annat med en rad
            olika tillmälen. Samtidigt berättade flera killar för mig att
            gänget höll skolan i ett järngrepp, och den som opponerade sig
            åkte på stryk. Vad man fick göra från skolans sida var att kalla
            in ett vaktbolag för att få ordning på situationen. Det är Sverige
            i dag.
          </note>
          <note>
            I årets valrörelse har mitt eget partis företrädare, inklusive
            jag, tvingats uppleva hur svensk skola blivit alltmer våldsam
            och hur vissa grupper tyvärr framför allt med invandrarbakgrund
            inte tvekar att använda våld och hot om våld för att hävda sig.
            Det är en bild som delas av ett stort antal ungdomar runt om i
            vårt land. Detta är dock endast ett av många problem som jag menar
            att svensk skola i dag brottas med.
          </note>
          <note>
            Det finns flera internationella undersökningar som tydligt visar
            att svensk skola har tappat i kvalitet. Den internationella kunskapsmätningen
            Timms visade år 2009 att Sverige har tappat ordentligt i rankningen
            vad gäller gymnasieelevernas kunskaper i ämnena matematik och
            fysik. Det visade sig dessutom att andelen elever som har sämre
            kunskaper än en så kallad medelgod kunskapsnivå nästan har fördubblats
            och att endast 1 procent av gymnasieeleverna når upp till det
            högsta resultatet i matematik. Även OECD har i sin så kallade
            PISA-rapport visat att det har gått utför med Sverige vad gäller
            ämneskunskaper, problemlösning och disciplin.
          </note>
          <note>
            Jag menar att det finns en rad olika förklaringar till att svensk
            skola tappar i kvalitet. I många kommuner kan det säkert vara
            så att bristande resurser är en huvudförklaring. Samtidigt ska
            vi komma ihåg och vara medvetna om att Sverige är ett av de länder
            som resursmässigt satsar mest på skolan.
          </note>
          <note>
            Själv menar jag att det är kommunaliseringen av den svenska skolan
            som är den stora boven i dramat. Skolan har kommit att bli alltmer
            segregerad och ojämlik, med stora kommunala och regionala skillnader.
            Jag menar att ett återförstatligande av den svenska skolan är
            nödvändigt om vi vill ha en likvärdig och rättvis svensk skola.
          </note>
          <note>
            En annan förklaring till den svenska skolans kräftgång menar
            jag är de senaste decenniernas massinvandring och mångkulturalistiska
            utgångspunkt vilket har skapat ett hårt, kallt och segregerat
            samhälle.
          </note>
          <note>
            Ett exempel på motsatsen är Finland, som ligger på den absoluta
            toppen i tidigare nämnda undersökningar. För några år sedan uttalade
            sig en professor vid namn Matti Klinge. Han sade att landets topplaceringar
            kommer sig av att Finlands stränga invandringspolitik har lett
            till att kvaliteten i den finska skolan har kunnat bibehållas.
          </note>
          <note>
            Klinge skriver: Att nedtona undervisningen i nationens historia
            eller att göra historieundervisningen internationell, har aldrig
            varit något alternativ i Finland. Vi har inte, som i Sverige,
            levt med idéer om varken det gränslösa eller det mångkulturella
            samhället. Samtidigt påpekar Klinge att man i Finland har valt
            att hålla kvar vid disciplinen i skolan, vilket länder som Sverige
            uppenbarligen inte har gjort.
          </note>
          <note>
            Dagens skola kännetecknas alltmer av att elever ska lära sig
            på egen hand genom att själva söka information. Traditionella
            prov ersätts ofta med redovisningar och olika typer av grupparbeten.
            Lärarrollen har kommit att undermineras och i allt större utsträckning
            enbart utgöra en organisatorisk funktion som ska uppmuntra fria
            studier och fritt forskande.
          </note>
          <note>
            Att så verkligen är fallet förstärks av den senaste Timmsrapporten,
            vilken visar att Sverige har mindre undervisningstid än övriga
            länder som ingår i studien och mer tid för individuellt arbete.
            Det påverkar resultaten negativt. Det är tydligt att eleverna
            behöver fler lärarledda lektioner i de aktuella ämnena av behöriga
            och kompetenta lärare.
          </note>
          <note>
            För de elever som tidigt kan ta ansvar, som kommer från studievana
            hem och som är studiemotiverade kan dessa studiemetoder fungera.
            Dagens skola riskerar dock att missgynna i första hand studiesvaga
            elever eftersom det ofta är dessa barn och ungdomar som behöver
            tydliga ramar och mål för att kunna prestera.
          </note>
          <note>
            Sverigedemokraterna menar att skolan måste bli bättre på att
            förmedla en djupgående förståelse och acceptans för vårt svenska
            kulturarv. Kunskaper i det svenska språket måste betonas starkare
            än i dag, och våra barn och ungdomar måste få tillgång till sin
            egen svenska historia i väsentligt större omfattning än i dag.
            Vi menar dessutom att mobbning, sexuella trakasserier och utanförskap
            måste motverkas på samma sätt som på alla andra arbetsplatser.
          </note>
          <note>
            Alliansregeringen håller på med en kursändring i den svenska
            skolan. Denna kursändring är i stora drag bra. Problemet är, menar
            jag, att de förändringar man nu håller på att genomföra endast
            är att likna vid kosmetiska ingrepp. Man försöker åtgärda de omfattande
            problemen i den svenska skolan genom att lappa hål, täcka över
            sprickor och måla med en stor pensel på flagnande ytor. Det räcker
            inte.
          </note>
          <note>
            För att kunna förändra skolan behöver vi förändra samhället,
            och för det krävs en grundläggande förändring av det svenska samhället.
            Det krävs en Sverigevänlig politik. Det krävs en sverigedemokratisk
            politik.
          </note>
          <note>
            I detta anförande instämde Sven-Olof Sällström och Björn Söder
            (båda SD).
          </note>
          <note type="speaker">
            Anf. 293 JONAS JACOBSSON (M) replik:
          </note>
          <note>
            Fru talman! Richard Jomshof talar om ett förstatligande av skolan
            som någonting nödvändigt för att förbättra kvaliteten i skolan.
            Samtidigt var det en DN Debatt-artikel häromdagen där både Lärarförbundet
            och SKL mycket tydligt avvisar sådana tankar. De har gjort en
            enkät bland lärarna där lärarna säger att detta absolut inte är
            någonting de vill och ingen lösning på problemet som de ser det.
          </note>
          <note>
            Det är endast en av hundra lärare som tror att ett förstatligande
            av den svenska skolan skulle vara ett sätt att lösa några problem.
            På vilket sätt tror du att ett förstatligande kan lösa problem
            när inte lärarna själva tror på det?
          </note>
          <note type="speaker">
            Anf. 294 RICHARD JOMSHOF (SD) replik:
          </note>
          <note>
            Fru talman! Jag har också läst om undersökningen med hundra lärare.
            Att ha det som någon sorts absolut sanning är jag mycket tveksam
            till. Lärarnas Riksförbund har själva gjort en undersökningar
            tidigare som visar på helt andra slutsatser och i själva verket
            helt motsatta resultat.
          </note>
          <note>
            Problemet i dag är att vi har en skola som är segregerad och
            ojämlik. Vi har en skola där rika kommuner tyvärr många gånger
            har råd att satsa mer på skolan än låt oss säga utflyttningskommuner
            där man kanske inte alls har ett lika starkt skatteunderlag.
          </note>
          <note>
            Jag menar att staten måste gå in och ta ett mycket större ansvar.
            Staten ska ta det ekonomiska ansvaret och se till att vi inte
            minst får en ekonomiskt rättvis skola. Det ska inte vara så att
            skolans kvalitet ska bero på vilken kommun eller region du bor
            i.
          </note>
          <note>
            Alla barn i det här landet har rätt till en likvärdig och rättvis
            skola. Jag är helt övertygad om att förstatliga skolan är ett
            sätt för att nå dit.
          </note>
          <note type="speaker">
            Anf. 295 JONAS JACOBSSON (M) replik:
          </note>
          <note>
            Fru talman! Den här undersökningen var inte gjord bland hundra
            lärare utan bland 800 lärare. De menar att detta bara riskerar
            att bli en kostsam och stor reform som inte löser själva problemet.
          </note>
          <note>
            Vem är bäst på att se behoven i skolan? Det bör man väl göra
            om man är så nära verksamheten som möjligt. Det är snarare en
            decentralisering av ansvaret som skulle vara ett sätt lösa problemet.
          </note>
          <note>
            Jag återvänder till min fråga. På vilket sätt tror du att man
            kan lösa detta med en centralisering när inte lärarna själva tror
            på det?
          </note>
          <note type="speaker">
            Anf. 296 RICHARD JOMSHOF (SD) replik:
          </note>
          <note>
            Fru talman! Jag hävdar att det finns andra undersökningar som
            visar på klart motsatta resultat, bland annat en från Lärarnas
            Riksförbund. Jag har inte med mig den här, men jag kan om du vill
            plocka fram den och mejla den till dig så att du kan läsa den
            i efterhand. Den finns.
          </note>
          <note>
            Vi har i dag en situation där vi har kommuner som har väldigt
            olika förutsättningar ekonomiskt. Vi ser i dag hur kommuner satsar
            olika på skolan delvis kanske på grund av att de har en dålig
            ekonomi men kanske också för att de prioriterar olika. Eleverna
            får olika kvalitet i den undervisning de erbjuds beroende på var
            i landet de bor.
          </note>
          <note>
            Jag menar att staten måste gå in och ta det ekonomiska ansvaret
            för att garantera en likvärdighet.
          </note>
          <note type="speaker">
            Anf. 297 ROGER HADDAD (FP) replik:
          </note>
          <note>
            Fru talman! Mycket av den problembild som Richard Jomshof målar
            upp delar jag när det gäller utmaningarna i svensk skolpolitik
            med kvalitet och resultat. Jag delar inte uppfattningen att regeringens
            åtgärder är kosmetika. Det är en ny lärarutbildning på gång, lärarlegitimation,
            krafttag mot mobbning, att flyta mobbare och så vidare.
          </note>
          <note>
            Vi i Folkpartiet tycker inte heller om att det är våld och problem
            med arbetsron i skolan. Det har vi i flera sammanhang pekat på
            i valrörelsen. Det är väldigt olyckligt att Richard Jomshof ändå
            landar i detta med invandrarbakgrund. Det spelar ingen roll vad
            ungdomarna har för härkomst. Är det problem på skolan och rektor
            inte har något stöd från politiken är det ett problem oavsett.
          </note>
          <note>
            Jag delar naturligtvis inte uppfattningen om massinvandring.
            Som jag sade tidigare i dag i debatten med William Petzäll handlar
            det om integrationspolitiken i kommunen med bostadspolitik, skolpolitik
            och så vidare.
          </note>
          <note type="speaker">
            Anf. 298 RICHARD JOMSHOF (SD) replik:
          </note>
          <note>
            Fru talman! Vi talar om skolan och skolans problem. Problem finns
            det även om skolan i stora drag är väldigt bra. Tittar vi internationellt
            är vi ett av världens bästa länder med en av världens bästa skolor.
            Så är det. Det kan vi inte komma ifrån. Men det finns problem.
          </note>
          <note>
            Jag ser oroväckande tendenser som visar på att skolan i vissa
            avseenden är på väg att bli sämre. Många av de förslag som ni
            för fram är bra. Men jag menar ändå att det någonstans hänger
            ihop.
          </note>
          <note>
            Skolan hänger ihop med resten av samhället. Många av de värderingar
            man ser i skolan återspeglas från vuxenvärlden och resten av samhället.
            Tyvärr är det så. Jag ser det kanske inte som en huvudförklaring.
            Men det finns där ändå.
          </note>
          <note>
            Om man tittar på de problem som finns i dag med ungdomar som
            går ut skolan med ofullständiga betyg är det ofta elever med invandrarbakgrund
            och så vidare. Samhället i övrigt har misslyckats med de nödvändiga
            satsningar som behövs för att dessa elever ska kunna gå ut grundskolan
            med fullständiga betyg.
          </note>
          <note>
            Jag lägger inte skulden på den enskilda eleven. Det skulle jag
            aldrig göra. Däremot lägger jag den på de politiker som styr.
          </note>
          <note type="speaker">
            Anf. 299 ROGER HADDAD (FP) replik:
          </note>
          <note>
            Fru talman! Jag tackar Richard Jomshof för en mer nyanserad förklaring
            till det han sade tidigare. Du nämnde både mångkulturalism och
            massinvandring som en förklaring. Jag menar att vi i kommuner
            där man har en bra bostadspolitik, förebygger segregerade gator
            och stadsdelar, satsar på studiehandledning och har extra resurser
            för att nyanlända elever ska få en bra start kommer att lyckas
            också med de eleverna. Det är i varje fall min ambition som skolpolitiker
            att det är vad vi ska jobba för.
          </note>
          <note type="speaker">
            Anf. 300 RICHARD JOMSHOF (SD) replik:
          </note>
          <note>
            Fru talman! Vad jag menar med den mångkulturalistiska utgångspunkten
            är att mångkulturalism skapar ett splittrat samhälle. Jag hävdar
            att det samhälle som nu är på väg att växa fram skapar en situation
            där den gemensamma grunden är på väg att raseras. Vi vet inte
            alltid vad vi har gemensamt. Det blir allt vanligare att olika
            grupper ställs mot grupper i det samhälle som ni har varit med
            och skapat. Det ser jag som problematiskt. Den splittringen ser
            vi också i dag i våra skolor. Skulden ligger helt och hållet hos
            de politiker som har fört in Sverige i denna återvändsgränd.
          </note>
          <note type="speaker">
            Anf. 301 ANNA STEELEKARLSTRÖM (FP) replik:
          </note>
          <note>
            Fru talman! Jag menar att Sverigedemokraterna är de som behöver
            en grundlig undervisning om Sveriges historia. Då skulle ni aldrig
            komma med de påståenden som ni nu för fram. Det gäller bland annat
            detta med att massinvandringen till Sverige har skapat den skola
            vi har i dag. Det tycker vi i Folkpartiet beror på decennier av
            socialdemokratiskt styre och socialdemokratisk skolpolitik. Det
            är det som vi nu försöker förändra.
          </note>
          <note type="speaker">
            Anf. 302 RICHARD JOMSHOF (SD) replik:
          </note>
          <note>
            Fru talman! Jag håller med dig såtillvida att den socialdemokratiska
            skolpolitiken har varit förödande för det här landet. Den är ett
            totalt misslyckande. Jag menar att det manifesterades i Göran
            Perssons pådrivande vad gällde att kommunalisera skolan.
          </note>
          <note>
            Mycket av det som Alliansen och vår regering i dag föreslår på
            skolområdet är faktiskt bra. Men vi kan inte komma ifrån att vi
            samtidigt som förändringen av skolan har pågått och vår skola
            förändrats till det sämre har haft en samhällsutveckling som har
            förändrats till det sämre.
          </note>
          <note>
            Det är ett samhälle som har blivit alltmer splittrat, alltmer
            våldsamt och alltmer ytligt, segregerat, där grupper ställs mot
            grupper. Det är det samhälle som ni har skapat. Det sammantaget
            har gjort att egentligen hela samhället inklusive skolan, som
            är en spegelbild av samhället är på väg mot någonting mycket negativt.
          </note>
          <note>
            Det som ni föreslår är bra och förändrar en del men långtifrån
            allt. Vi måste förändra samhället också om vi ska kunna förändra
            skolan.
          </note>
          <note type="speaker">
            Anf. 303 ANNA STEELEKARLSTRÖM (FP) replik:
          </note>
          <note>
            Fru talman! Jag kan inte säga att jag tycker att det är behagfullt
            att få medhåll från en sverigedemokrat. Jag vill säga något om
            att det skulle vara ett segregerat samhälle som gör att skolan
            har problem. Jag är före detta skolpolitiker och har sett olika
            skolor. Det finns samma problem, och man har samma problem med
            att nå mål oavsett som det finns människor med annan bakgrund
            som antingen är lärare eller elever. Jag håller inte med dig,
            Richard Jomshof.
          </note>
          <note type="speaker">
            Anf. 304 RICHARD JOMSHOF (SD) replik:
          </note>
          <note>
            Fru talman! Nej, och jag bryr mig nog inte om vad du tycker om
            att jag kanske håller med dig i vissa fall. Det gör jag, men om
            långt ifrån allt. Det kan jag avslöja här och nu.
          </note>
          <note>
            Det finns många problem i samhället och i skolan som har många
            olika förklaringar. Men vi kan inte komma ifrån grundproblematiken.
            Bygger vi ett samhälle som är otryggt, våldsamt och segregerat
            är det klart att det återspeglas i skolan. Att tro någonting annat
            är oerhört naivt.
          </note>
          <note type="speaker">
            Anf. 305 YVONNE ANDERSSON (KD):
          </note>
          <note>
            Fru talman! Visst finns det bekymmer med den svenska skolan.
            Ändå finns det så mycket som vi är så nöjda med och som faktiskt
            fungerar. För mig som kristdemokrat är det främmande att generalisera
            rakt över. Men jag är stolt över att tillhöra en alliansregering
            som med kraft har tagit tag i en rad av de problem som finns.
            Vi är övertygade om att de stora, starka och genomgripande reformer
            som nu sker kommer att förändra skolan, och det kommer på sikt
            att förändra samhället.
          </note>
          <note>
            Fru talman! Kristendomens speciella plats i religionskunskapsämnet
            har varit en fråga som har diskuterats på olika sätt. Den har
            ifrågasatts. Från min och Kristdemokraternas sida är det en självklarhet.
          </note>
          <note>
            Jag skulle vilja nämna tre anledningar, fru talman, till att
            det är så viktigt att kristendomen får denna särställning. Den
            stora delen är att vi har våra kulturella rötter i den kristna
            idétraditionen.
          </note>
          <note>
            Låt mig börja på 1600-talet, fru talman, och lägga fram en del.
            Det gäller den präst som nere i Ungern då kom på ett misstag det
            skulle man kunna säga att det var på den tiden. Hans drivkraft
            i den prästerliga gärningen gjorde att han började undervisa flickor
            och pojkar i att lära sig läsa. Det var viktigt för honom att
            man skulle ta tag i kunskapen att lära sig läsa och själv kunna
            ta ställning till de religiösa skrifterna. Detta skulle i sin
            tur ge svar på de svåra existentiella frågorna existentiella frågor
            som vi alla är bärare av.
          </note>
          <note>
            Han kom sedan till Sverige under Axel Oxenstiernas tid. Han kom
            att besöka Finspång; det säger jag som kommer från Östergötland.
            Där började man diskutera det som sedan kom att bli den svenska
            folkskolan.
          </note>
          <note>
            Varför nämner jag detta? Jo, prästen hade en tydlig syn vilket
            förde med sig att läskunnigheten var större i Sverige och på flera
            ställen i Europa där han hade dragit fram än på andra ställen.
            I hans verk Didacta Magna som skrevs på 1600-talet är han tydlig
            med sitt syfte: Syftet i skolan är att lärarna ska undervisa mindre,
            lärjungarna lära mer, skolorna ha mindre av bråk, leda och fåfängt
            arbete och uppvisa mer fritid, större trevnad och gedignare framsteg.
          </note>
          <note>
            Det kanske är just bristen på denna typ av syfte som har lett
            till att vi har en del konflikter och oro. Vi har inte tillåtit
            eleverna att få den lärandemiljö, det svar och den trygghet som
            finns i att man blir behandlad på ett jämställt sätt och med alla
            människors lika värde.
          </note>
          <note>
            Fru talman! Idéhistorikern professor Ronny Ambjörnsson som var
            verksam under många år vid Umeå universitet skriver om höjdpunkter
            i idéhistoria. Han skriver bland annat efter ett symposium 2008:
            Min hypotes är nu att med väckelserörelsen och läseriet grundläggs
            ett läsbeteende som är av stor vikt för förståelsen av den litterära
            arbetarkultur som sedan växte fram inom företrädesvis arbetar-
            och nykterhetsrörelsen. Han fortsätter att skriva om just hur
            organiseringen och lärandet får ta form i vårt svenska samhälle.
          </note>
          <note>
            Fru talman! Ytterligare en del som har att göra med omsorgen
            att ta hand om den lilla människan och att ta hand om dem som
            verkligen behöver stöd och hjälp har vi från den kristna idétraditionen.
            Jag menar att samhörighet, känsla och förståelse för de värden
            som har fött fram den svenska skolan och vår demokrati och som
            ligger till grund för hur vi lever, hur vi firar högtider och
            så vidare här i Sverige är viktigt. Det är viktigt att känna till
            detta. Det är där vi har en samhörighet och det är också därför
            det kristna kulturella arvet är ett synnerligen gott och nödvändigt
            verktyg för att känna gemenskapen i de kulturella värdena.
          </note>
          <note>
            Fru talman! Jag har tagit upp läskunnigheten som viktig. Den
            har sina rötter i den kristna kulturtraditionen. Jag har också
            tagit upp omsorgen om varandra, som är synnerligen viktig, och
            demokratiseringsprocessen, som är en del som vi kan vara stolta
            över. Den har kommit långt i det här landet.
          </note>
          <note>
            Med detta vill jag lägga fram argumenten för att det är viktigt
            att kristendomen och dess perspektiv också får inta en särställning
            i svensk skola inom ramen för religionskunskapsämnet.
          </note>
          <note>
            Utrikespolitik och försvaret
          </note>
          <note type="speaker">
            Anf. 306 JOHAN FORSSELL (M):
          </note>
          <note>
            Fru talman! En allmänpolitisk debatt spänner över många viktiga
            områden från det stora till det lilla och från det globala till
            det vardagsnära. Men få ämnen berör nog bokstavligt talat människors
            liv så mycket som den svenska fredsinsatsen i Afghanistan.
          </note>
          <note>
            Tyvärr har de senaste veckornas diskussion skett mot en tråkig
            bakgrund. Jag tänker så klart på de attacker som har skett mot
            svenska soldater i Afghanistan och som också tragiskt nog har
            skördat liv. Det är viktigt att nu föra en diskussion om de mer
            grundläggande frågorna varför Sverige befinner sig i Afghanistan,
            vad insatsen går ut på och icke minst hur framtiden ser ut för
            insatsen.
          </note>
          <note>
            En sak tror jag att vi kan vara helt säkra på, nämligen att de
            kvinnor och män som tjänstgör i Afghanistan och på andra platser
            i världen gör ett otroligt bra och viktigt arbete. De utsätter
            sig själva för stora risker i syfte att kunna hjälpa människor
            som inte kan skydda sig själva.
          </note>
          <note>
            Många viktiga utmaningar återstår. Men oerhört stora insatser
            sker nu för att Afghanistan inte ska tillåtas falla i händerna
            på extremister. Detta handlar om så mycket mer än bara kängor
            på marken. Som exempel kan jag nämna att Afghanistan i dag är
            det allra största mottagarlandet av svenskt bistånd. Under den
            förra mandatperioden mer än fördubblades biståndet dit. Det är
            en bra och viktig utveckling.
          </note>
          <note>
            Fru talman! Jag vill i detta sammanhang ge en eloge till både
            Socialdemokraterna och Miljöpartiet. De har visat stort ansvarstagande
            både för soldaterna på plats och för deras familjer. Uppgörelsen
            fortsätter i den goda svenska traditionen med breda överenskommelser
            om försvarspolitiken. Det var viktigt att få detta på plats. Sverige
            ska naturligtvis inte vara en dag längre på plats än nödvändigt.
            Men vi ska inte heller dra oss ur innan vårt uppdrag är helt genomfört.
            Detta handlar inte om att vinna något krig, utan syftet är att
            kunna verka för att vinna en varaktig fred.
          </note>
          <note>
            Samtidigt som svenska kvinnor och män är i Afghanistan fortsätter
            förändringen av det svenska försvaret. Hoten ser inte längre ut
            på samma sätt som de gjorde för 20 år sedan. För att kunna möta
            de nya utmaningarna har målet för Alliansens försvarspolitik varit
            att skapa ett nytt försvar som är tillgängligt, flexibelt och
            användbart.
          </note>
          <note>
            Tillsammans med Försvarsmakten har alliansregeringen också lyckats
            komma till rätta med de svarta hål i försvarets ekonomi som med
            jämna mellanrum har uppdagats. Samtidigt är vi ännu inte i mål
            med alla reformer. Vi har fattat blocköverskridande överenskommelser
            om Afghanistan, och det finns fler viktiga områden som också skulle
            tjäna på långsiktiga lösningar.
          </note>
          <note>
            Fru talman! Det är därför jag med viss oro och även förvåning
            läser de rödgröna partiernas förslag till förändring av försvarsbudgeten.
            Sedan tidigare vet vi att S, V och MP vill spara 2 miljarder kronor
            årligen på det svenska försvaret. Detta är oroväckande men kanske
            inte helt förvånande.
          </note>
          <note>
            En smula förvånande är dock att oppositionen har valt att ducka
            i flera av de viktiga frågor som det svenska försvaret nu står
            inför. I de rödgröna partiernas gemensamma försvarsmotion, knappt
            två sidor lång, finns inga svar på hur man tänker sig att försvarets
            framtida personalförsörjning ska ske. Finns det ett gemensamt
            svar? Hur ser det i så fall ut? Om det inte finns något gemensamt
            svar hur ser då Socialdemokraternas politik ut? Förordar de fortfarande
            ett pliktsystem? Håller Miljöpartiet kvar vid sin linje om frivillighet?
          </note>
          <note>
            Vilka blir konsekvenserna av så stora neddragningar som har föreslagits?
            Vilka förband ska läggas ned? Vilka förband ska behållas? Det
            är väldigt många viktiga frågor som förtjänar svar.
          </note>
          <note>
            Fru talman! Jag vill avsluta där jag började, på plats i Afghanistan
            hos de svenska kvinnor och män som med sina egna liv som insats
            har valt att arbeta för ett säkrare, tryggare och bättre Afghanistan.
            De gör ett otroligt arbete. De visar i praktisk handling det nya
            insatsförsvar som växer fram. Det är smalare men betydligt bättre,
            och det har långt större möjligheter att göra skillnad för människor
            där det verkligen behövs.
          </note>
          <note>
            I detta anförande instämde Jenny Petersson (M).
          </note>
          <note type="speaker">
            Anf. 307 MIKAEL JANSSON (SD):
          </note>
          <note>
            Fru talman! Svensk försvarspolitik har varit framgångsrik under
            lång tid. Inte bara vi själva har sluppit undan krig, utan vi
            har också verkat dämpande på parterna under det kalla kriget genom
            vår alliansfrihet. Efter det första världskriget nedrustade Sverige.
            Det fanns ingen hotbild. Det var en felbedömning den gången. Några
            år efter andra världskriget var Sverige mycket bättre rustat.
            De flesta av oss som har gjort värnplikten känner det svenska
            försvaret just så, som välrustat och helt inriktat på försvar
            av det egna territoriet.
          </note>
          <note>
            Men nu avvecklas denna försvarsmodell. Den allmänna värnplikten
            är avskaffad. Invasionsförsvaret ersätts med ett insatsförsvar.
            Försvaret har fått minskade anslag sett över längre tid. Armén
            hade 1987 21 brigader och 200 fristående bataljoner. Detta utgjorde
            420 000 man. Därtill kom hemvärnet med 100 000 man.
          </note>
          <note>
            Nu, 23 år senare, har vi 2 brigadramar. Detta har en ekonomisk
            bakgrund. Sveriges tillväxt har sedan 1970 haft ett lågt genomsnitt
            och inneburit en minskad skattekraft för landet. För att balansera
            detta har vissa samhällssektorer fått stryka på foten. Försvaret
            är en sådan sektor. Det svenska försvaret är inte helt avvecklat,
            men det har beskurits så hårt att det inte längre kan skydda vårt
            territorium.
          </note>
          <note>
            Vi sverigedemokrater vill vända den negativa utvecklingen för
            det svenska försvaret. Vi vill öka anslagen till försvaret så
            att det åter kan lösa uppgiften att försvara vårt territorium
            och hävda vårt självbestämmande.
          </note>
          <note>
            Fru talman! I vår budgetmotion lägger vi 1 miljard kronor mer
            än regeringen på försvarsområdet, och vi lägger 3 miljarder mer
            än De rödgröna. Det här är vår första budgetmotion, och vi har
            varit noga med att inte räkna in luft i kalkylerna. I kommande
            budgetar och flerårsbudgetar har vi för avsikt att ytterligare
            öka försvarsanslaget.
          </note>
          <note>
            I likhet med den finska försvarspolitiken har vi synen att försvaret
            i första hand har som mål att skydda det egna landet. Vi har synsättet
            att försvarstanken bygger på delaktighet och förankring.
          </note>
          <note>
            Fru talman! I vårt Sverige äger vi ett invasionsförsvar som kan
            skydda vårt territorium. I vårt Sverige har vi allmän värnplikt.
            I vårt Sverige är militär utlandstjänstgöring frivillig för anställda
            i försvaret. Vi ser det som ett viktigt mål att på medellång sikt
            upprusta till fyra brigadramar med regionalt ansvar i Sverige.
          </note>
          <note>
            Vi är medvetna om att försvaret är en tung apparat som inte lämpar
            sig för snabba omställningar. Vi kanske inte kan få igenom vår
            vilja ännu på länge eller ens aldrig det är upp till väljarna
            men vi vill vädja till de andra partierna att inför kommande budgetar
            liksom vi föreslå ökade försvarsanslag.
          </note>
          <note>
            De politiker som har haft majoriteten att bestämma över försvarspolitiken
            talar om att det inte finns någon hotbild mot Sverige efter det
            kalla kriget. Det brukar till och med raljeras över det. Analysen
            brukar stanna vid en sammanfattning av det dagsaktuella läget
            i Ryssland, men det är inte Putins dagshumör som ska avgöra våra
            försvarsanslag. Försvarspolitiken måste vara långsiktig. Det tar
            decennier att återbygga ett försvar. Ledarförmågorna inom försvaret
            växer ur försvarets volym och med tiden.
          </note>
          <note>
            Den aktuella hotbilden får ett genomslag i försvarsanslagen även
            för oss. Men det är viktigt att inse att det är omöjligt att vara
            säker på vilka hotbilder framtiden för med sig. Vi måste ha ett
            militärt grundskydd i form av ett territoriellt orienterat försvar.
            Mycket har förändrat sig sedan mellankrigstiden, men det är fortfarande
            omöjligt att veta hur framtida hotbilder ser ut. En fri nations
            behov av ett grundläggande territorialförsvar består.
          </note>
          <note>
            Det finns de som säger att en självständig försvarspolitik är
            omöjlig för ett mindre land. Ett argument jag har hört är att
            försvarsindustrin i dag till stor del är multinationell och inte
            längre på samma vis bunden till nationernas totalförsvar. Ett
            annat argument jag har hört är att dagens militära system är oerhört
            dyra att utveckla, och det gör det svårt för enskilda länder att
            skapa egna system. Visst har förutsättningarna förändrats, men
            vi anser att med en ansvarsfull försvarspolitik och ökade försvarsanslag
            är en självständig försvarspolitik möjlig.
          </note>
          <note>
            Vi är jakande till ett nordiskt försvarssamarbete som kan sänka
            våra militära kostnader. Men, säger ni säkert i alla fall, varför
            ska vi ha ett invasionsförsvar? Varje fri nation måste ha ett
            grundläggande territorialförsvar. Territorialförsvaret ska kunna
            möta en invasion och även möta inre hot vid nationell instabilitet.
            Det militära försvaret ska kunna verka hand i hand med det civila
            och vara en viktig tillgång i kriser. Varje fri nation måste ha
            ett grundläggande territorialförsvar.
          </note>
          <note>
            Bluffen att inte ha ett försvar kommer att synas. Det kan börja
            som ett rått skämt från en utländsk diplomat om att Sverige kan
            man strunta i. Förr eller senare, på ett eller annat sätt, kommer
            påtryckningarna på ett land utan försvar att bli reella.
          </note>
          <note>
            Vårt grannland Finland har inte avskaffat vare sig värnplikten
            eller invasionsförsvaret. Sverige borde styra upp på det traditionella
            spåret igen och liksom Finland prioritera det egna landets skydd.
          </note>
          <note>
            I detta anförande instämde Richard Jomshof, Sven-Olof Sällström
            och Björn Söder (alla SD).
          </note>
          <note type="speaker">
            Anf. 308 JOHAN FORSSELL (M) replik:
          </note>
          <note>
            Fru talman! Jag har läst Sverigedemokraternas budgetmotion, och
            det nämns inte jättemycket om försvaret där. Det som står där
            för tankarna till just det gamla invasionsförsvaret. Faktum är
            att ni till och med skriver att ni ska stärka det, det vill säga
            det försvar som har ersatts av ett insatsförsvar och som faktiskt
            inte längre finns.
          </note>
          <note>
            Går man lite mer på djupet talas det i er budgetmotion om en
            återinförd värnplikt och en avveckling av alla fredsinsatser utomlands.
            Jag menar att det är en tråkig politik som skulle försämra Sveriges
            möjligheter.
          </note>
          <note>
            Jag har två frågor. För det första: Hur ska ni finansiera en
            återinförd värnplikt? Ni kan väl inte mena att de 750 miljoner
            kronor ni har anslagit på något sätt skulle räcka till att upprätta
            det gamla invasionsförsvaret igen?
          </note>
          <note type="speaker">
            Anf. 309 MIKAEL JANSSON (SD) replik:
          </note>
          <note>
            Fru talman! Det räcker naturligtvis inte med 750 miljoner. Det
            här är vår första budget i kammaren. Vi har varit väldigt noga
            med att räkna fram en kalkyl som inte har luft i systemet. De
            medel vi vill tillföra försvaret är mycket större. Det inser vi
            också. Att successivt återinföra värnplikten innebär att tillföra
            ytterligare medel. Då kan vi återinföra en värnplikt som till
            att börja med tar sikte på att innehålla en grundutbildning.
          </note>
          <note>
            Det stämmer inte att vi helt vill avsluta fredsbevarande och
            fredsskapande utländska insatser. Vi är för sådan tjänstgöring,
            men den ska vara frivillig och inte obligatorisk. Varje nation
            ska i första hand ha ett försvar som skyddar det egna landet.
            Utlandstjänstgöringen är en tillkommande frivillig del.
          </note>
          <note type="speaker">
            Anf. 310 JOHAN FORSSELL (M) replik:
          </note>
          <note>
            Fru talman! Som en parentes vill jag säga att under invasionsförsvarets
            dagar, till exempel 1988, utgjorde försvarskostnaderna i Sverige
            2,6 procent av bnp. Med dagens mått mätt skulle det innebära att
            försvaret enligt Sverigedemokraterna borde kosta ungefär 75 miljarder
            kronor. Det saknas väldigt många miljarder där, Mikael Jansson.
          </note>
          <note>
            Ni säger också nej till utlandssatsningar. Min fråga är: Menar
            du på fullaste allvar att Sverige ska kunna möta hot mot Sveriges
            egen säkerhet först när de har nått fram till våra nationsgränser?
            Är det Sverigedemokraternas politik?
          </note>
          <note type="speaker">
            Anf. 311 MIKAEL JANSSON (SD) replik:
          </note>
          <note>
            Fru talman! När det gäller omfånget på vårt invasionsförsvar
            kan vi konstatera att exempelvis det system vi hade 1987 med 21
            brigader inte var så väsentligt mycket dyrare än de anslag vi
            har i dag. Den stora omställningen av försvaret har i sig kostat
            mycket pengar. Anledningen till att det svenska försvaret är så
            dyrt när vi har en så liten stående trupp är någonting som utreds
            av alla instanser. Det finns alltså mycket att göra med effektiviseringar.
            Det inser vi också.
          </note>
          <note type="speaker">
            Anf. 312 ULRIK NILSSON (M):
          </note>
          <note>
            Fru talman! Min morfar lärde mig en gång i tiden att om jag knyter
            handen om någonting riskerar jag aldrig att tappa det. Men jag
            får heller aldrig någonting i handen om jag inte har den öppen.
            Med andra ord: När vi väljer att sluta oss tenderar det att innebära
            att vi långsiktigt blir fattigare.
          </note>
          <note>
            Det fanns en tid här i Sverige då vi hade tillväxt. Vi tänkte
            på utveckling och framtidstro. Det var stabilt. Man kunde utgå
            ifrån att grabben fick jobb på pappas jobb. Jag pratar om 1950-talet.
            På den tiden hette tv:n typiskt Luxor. När jag skrev det häromdagen
            fick en ung medarbetare till mig googla på namnet, därför att
            går vi in på ett volymhandelshus i dag heter tv:n möjligen ganska
            många saker, men den heter inte Luxor längre.
          </note>
          <note>
            Någonstans är det så att vi då har valt att köpa andra tv-märken.
            Vi har valt att titta på en större, globaliserad värld därför
            att det har gett oss välfärdsvinster. Vi kanske tycker att den
            där platt-tv:n, som inte heter Luxor utan något annat, faktiskt
            är mer prisvärd och har därför valt att köpa den.
          </note>
          <note>
            Det här valet är faktiskt det val vi talar om när vi pratar om
            globalisering. Det är det val vi talar om när vi funderar på hur
            vi får så mycket och så gott utbyte som möjligt av våra pengar
            i samarbete med andra.
          </note>
          <note>
            Öppenheten handlar naturligtvis, som det exempel jag började
            med här, om handel, men det handlar om så mycket mer: om idéer,
            om tankar, om andra människor, om stater och om organisationer.
            Det handlar om att faktiskt hitta det där gemensamma som stärker
            oss.
          </note>
          <note>
            Där tycker jag att det är rimligt att säga att vi ska ha en utgångspunkt
            som bygger på demokrati, respekt, att kunna föra samtal, att diskutera
            mänskliga rättigheter och att försöka övertyga med logik. Men
            vi ska också vara mycket medvetna om att det är i den öppenheten
            framtidens framgångar definieras.
          </note>
          <note>
            Fru talman! Jag lyssnade på ett inlägg i radion där man pratade
            om självförtroende. Där sade man ungefär så här: Självförtroende
            kan jag ha på två olika sätt. Antingen kan jag ha ett inlärt självförtroende,
            då någon har sagt: Gör så här och så här, så blir det rätt! Eller
            också kan jag ha ett äkta självförtroende, som kommer av att jag
            kan frågorna.
          </note>
          <note>
            Och det är klart att för vi över det i det globaliserade perspektivet
            kan vi naturligtvis inför olika fenomen vara väldigt kategoriska
            och avvisande, deklarera att så här är det och sluta där. Men
            jag kan också gå tillbaka och säga att jag har en tro på att det
            vi står för är det rätta och riktiga, och därmed kan jag också
            förmå att försöka övertyga och argumentera. Utan att ge avkall
            på innehållet kan jag ändå försöka övertyga.
          </note>
          <note>
            Det här har jag tänkt på under mina första veckor när jag nu
            har träffat ett antal företrädare för konflikthärdar runt om i
            världen. Vi har pratat om Gaza, Israel, Palestina, Iran och Rwanda.
            I alla de sammanhangen kan jag antingen välja att ha en väldigt
            kategorisk ståndpunkt och säga så här är det och därmed inte försöka
            bidra till att bli en del av lösningen. Men jag kan också föra
            fram de positiva värden som ligger i vårt sätt att se på demokratin
            och som ligger i vårt sätt att se på mänskliga rättigheter, öppenhet
            och handel. Då kan jag nämligen argumentera, föra fram synpunkterna
            och hoppas att någon förstår.
          </note>
          <note>
            Det är möjligt jag ska gärna erkänna det att jag kan vara naiv.
            Det är möjligt att jag aldrig har en chans att påverka några andra
            människor att tro. Men låt mig då konstatera att jag hellre är
            naiv och tror på människans möjlighet än uppgiven och säger att
            det här inte går att lösa och att vi kommer att ha en evig konflikt.
          </note>
          <note>
            Fru talman! Jag tycker att det är viktigt, när vi har en debatt
            om utrikespolitik, säkerhetspolitik och försvar, att konstatera
            att vi ska stå för öppenhet. Vi ska stå för en beredskap att ta
            emot intryck och att resonera, försvara och argumentera för de
            ståndpunkter vi har där vi tror på demokratin och på vårt system.
            Men det kräver att vi har självförtroende, därför att i mötet
            med det okända ligger det spännande, och det är som sagt bara
            när handen är öppen som det kommer någonting i den. Det är bara
            då vi kan lära oss någonting nytt.
          </note>
          <note>
            Fru talman! Med det vill jag sluta och konstaterar att jag är
            stolt över att tillhöra ett land där vi främjar förståelse och
            kontakter människor emellan, därför att då blir vi alla långsiktigt
            rikare.
          </note>
          <note>
            I detta anförande instämde Johan Forssell (M).
          </note>
          <note>
            Arbetsmarknad och regionalpolitik
          </note>
          <note type="speaker">
            Anf. 313 KRISTER ÖRNFJÄDER (S):
          </note>
          <note>
            Fru talman! Sverige har klarat den finansiella krisen förhållandevis
            väl. Allvarligt är dock att de regionala obalanserna är på väg
            att förstärkas. Om centraliseringen får fortsätta kommer stora
            delar av landet, främst i inlandet, att bli en demografisk öken.
            Dessa bygder måste få rättvisa förutsättningar att ta till vara
            den stora utvecklingspotential som faktiskt finns. Nu krävs en
            politik för inflyttning till pressade men attraktiva landsbygdsområden.
            Vi uppmanar partierna att lyfta de regionala rättvisefrågorna
            inför valet.
          </note>
          <note>
            Ja, som ni vet har ju valet varit. Det här som jag läste nu är
            ingenting som jag har författat, utan det har företrädare för
            Hela Sverige ska leva, Småkom, Inlandskommunerna och Föreningen
            Sveriges Vattenkraftskommuner gjort.
          </note>
          <note>
            Fru talman! Hela Sverige ska leva. Socialdemokraterna vill att
            Sverige ska vara möjligheternas land där var och en oavsett bakgrund
            kan växa och ta sin del av ansvaret. Det gör Sverige starkt. Men
            i dag händer något annat. Fler möter stängda dörrar, och klyftorna
            ökar, även mellan stad och land. Personal sägs upp i välfärden.
            Arbetslösheten är farligt hög, särskilt bland unga. Det går att
            välja en annan färdriktning så att fler får möjlighet att leva
            ett rikare liv. Det i sin tur kräver målmedvetna satsningar.
          </note>
          <note>
            Fru talman! Därför sätter vi jobben främst. Vi vill ge stöd till
            de företag som anställer unga arbetslösa, bygga fler bostäder,
            tillföra kommunerna resurser för att behålla och anställa personal
            i välfärden och investera i modern infrastruktur, informationsteknik
            och energisystem. Vi vill fortsätta bygga ut högskolan i hela
            landet. Vi vill göra en särskild satsning på besöksnäringen, som
            har goda möjligheter att skapa nya arbetstillfällen över hela
            landet. Våra investeringar i grön energi ger möjlighet att skapa
            nya jobb i hela landet.
          </note>
          <note>
            Fru talman! För att vi även i framtiden ska kunna ha en jämlik
            välfärd av hög kvalitet i hela landet krävs en fortsatt omfördelning
            av skatterna mellan landets regioner genom statsbidrag till kommuner
            och landsting samt kommunal skatteutjämning.
          </note>
          <note>
            Fru talman! Vi socialdemokrater vill utarbeta en särskild strategi
            för storstädernas utveckling. Vi anser att det behövs en anpassning
            av välfärds- och familjepolitiken till storstadens öppettider.
            Vi vill öka rörligheten på bostadsmarknaden och bygga bort bostadsbristen.
          </note>
          <note>
            Samtidigt vill vi införa ett särskilt stöd för att trygga tillgängligheten
            till grundläggande kommersiell service i gles- och landsbygd.
            Tillsammans med detta ser vi en ny politik för framtidens livsmedel,
            ett hållbart skogs- och jordbruk och en god djurhållning.
          </note>
          <note>
            Fru talman! Avslutningsvis vill jag än en gång understryka behovet
            av en satsning på infrastruktur. Jag är därför glad över att påpeka
            att vi socialdemokrater vill göra en historisk satsning på järnväg
            och på kollektivtrafik. Där har vi mer pengar anslagna än den
            borgerliga regeringen. Samtidigt har vi lika mycket pengar anslagna
            på övriga trafikslag som regeringen. Att använda våra skattepengar
            på det här sättet skapar jobb, det stärker Sveriges konkurrenskraft
            och knyter samman de olika delarna av landet.
          </note>
          <note type="speaker">
            Anf. 314 BORIANA ÅBERG (M):
          </note>
          <note>
            Fru talman! En av de viktigaste orsakerna till att Alliansen
            vann förra valet var att man vågade tala om de riktiga problemen
            i samhället. Alliansen påpekade tydligt bristerna i systemet och
            kunde erbjuda en lösning, nämligen att ersätta bidragspolitiken
            med jobbpolitik.
          </note>
          <note>
            Under fyra år kraxade olyckskorparna på vänsterkanten att regeringen
            gick mot sin undergång, men de fick fel, väldigt fel.
          </note>
          <note>
            Återinförandet av arbetslinjen är onekligen en av de största
            förändringarna i modern tid. Arbetslinjen har redan förbättrat
            livet för åtskilliga människor. De har lämnat utanförskapet, de
            har en lön att leva på och de har fått förbättrat självförtroende
            och förbättrad livssituation eftersom de har ett jobb att gå till.
          </note>
          <note>
            Detta låter självklart, men så var det inte före valet 2006.
            Ett exempel är den ensamstående mamma som inte såg någon mening
            i att söka ett lågavlönat jobb. Kostnaderna för busskort, barnomsorg
            och det minskade bostadsbidraget gjorde att det lönade sig bättre
            att stanna hemma med försörjningsstöd. I dag har hon ett arbete
            som hon är stolt över och en lön familjen kan leva på.
          </note>
          <note>
            Ett arbete handlar alltså om mycket mer än om pengar på kontot
            eller om den egna försörjningen. Arbete gör att vi utvecklas som
            människor. Vetskapen att man är behövd och att man bidrar till
            samhället leder till ökad självkänsla. Det handlar ytterst om
            självförverkligande, om jobbkompisar och om att känna sig behövd
            att man är en del av ett större sammanhang.
          </note>
          <note>
            Det är därför som arbete och arbetslinjen är så centrala för
            oss moderater. Vi sätter nämligen alltid människan främst. Därför
            blev jag glad när jag läste i finansplanen att regeringens främsta
            mål är att föra Sverige till full sysselsättning. Alla som kan
            arbeta ska också kunna få ett jobb. Ingen klyfta är så stor som
            den mellan dem som har arbete och dem som står utanför arbetsmarknaden.
            Att ge fler möjlighet till jobb är därför den mest grundläggande
            rättvisefrågan.
          </note>
          <note>
            Fru talman! Jag är socialsekreterare till yrket och har träffat
            många människor som står långt borta från arbetsmarknaden. Särskilt
            tragiskt är det när unga människor står utan jobb, av en eller
            annan orsak. Vissa saknar utbildning, andra erfarenhet av arbetslivet.
            Eller som en ung kvinna uttryckte det: Alla vill anställa 25-åringar
            med gedigen arbetslivserfarenhet.
          </note>
          <note>
            Men hur ska en ung människa få erfarenhet om ingen vill anställa
            henne?
          </note>
          <note>
            Fru talman! Vi har reformerat gymnasieskolan med införandet av
            yrkesutbildningar. Vi har infört halvering av arbetsgivaravgiften
            för unga. Och vi har infört ett helt nytt lärlingssystem.
          </note>
          <note>
            Sammantaget kommer dessa reformer att sänka trösklarna och öka
            kontakten mellan de unga och arbetsgivarna. Därmed får de unga
            bättre förutsättningar att skaffa sig de erfarenheter som gör
            dem attraktiva på arbetsmarknaden.
          </note>
          <note>
            Det görs även en hel del förbättringar som underlättar för arbetslösa
            ungdomar att få tillfälliga jobb utan att riskera att hamna utanför
            jobbgarantin. Bland annat införs ramtid som innebär att det är
            tillåtet att arbeta en månad inom en fyramånadersperiod men ändå
            omfattas av jobbgarantin. Fler ungdomar kvalificerar sig därigenom
            till garantin, och drivkraften att söka tillfälliga jobb stärks.
          </note>
          <note>
            Rätt utbildning är oerhört viktig för att komma in på arbetsmarknaden.
            Ungdomar som lämnar gymnasiet utan fullständiga eller godkända
            betyg har mycket svårare att få ett arbete. Att motivera dessa
            ungdomar, som ofta saknar positiva erfarenheter av skolan, att
            återgå till utbildning är av största vikt. Därför förlängs och
            utvidgas folkhögskolesatsningen inom jobbgarantin för ungdomar.
          </note>
          <note>
            Denna satsning innebär att samtliga arbetslösa ungdomar som saknar
            slutbetyg från grund- eller gymnasieskola erbjuds en kompletterande
            utbildning med skräddarsydda kurser.
          </note>
          <note>
            Fru talman! Det är mycket som talar för att vi håller på att
            lämna den ekonomiska krisen bakom oss. Min förhoppning är att
            den aktiva arbetsmarknadspolitik som förs nu under lågkonjunkturen
            kommer att rusta våra ungdomar för en ljusare framtid.
          </note>
          <note>
            I detta anförande instämde Jenny Petersson (M).
          </note>
          <note type="speaker">
            Anf. 315 PATRIK BJÖRCK (S) replik:
          </note>
          <note>
            Fru talman! Boriana Åberg hade lite förhoppningar här, och det
            är det alltid bra att ha. Sedan kan det finnas en anledning att
            öppna ögonen och se verkligheten. Verkligheten är den att utanförskapet
            har ökat under den tid som den moderatledda regeringen har lett
            landet, de senaste fyra åren.
          </note>
          <note>
            Enligt regeringens egna prognoser kommer man i bästa fall, i
            bästa fall, om konjunkturen håller att landa i över 6 procents
            arbetslöshet 2014. Är det någonting som man kan kalla för full
            sysselsättning? Det blir min fråga till Boriana Åberg. Det är
            en spännande definition i så fall.
          </note>
          <note>
            Sedan pratade Boriana Åberg lite grann om ensamma mammor och
            deras möjligheter att lämna utanförskapet. Jag skulle vilja fråga
            Boriana Åberg på vilket sätt vårdnadsbidraget, som den moderatledda
            regeringen har varit med och skapat, är ägnat att stärka arbetslinjen.
          </note>
          <note type="speaker">
            Anf. 316 BORIANA ÅBERG (M) replik:
          </note>
          <note>
            Fru talman! Uppenbarligen tittar vi med olika glasögon på verkligheten.
            Genom mina har jag kunnat se att det har varit en väldigt djup
            ekonomisk kris, som vår regering faktiskt klarat bättre än de
            övriga regeringarna i Europa. Vi har inte behövt dra ned på välfärden,
            vi har inte behövt säga upp människor i den offentliga sektorn.
            Tvärtom har vi under lågkonjunkturen satsat på utbildning, bland
            annat för ungdomarna så att de står beredda när konjunkturen vänder.
          </note>
          <note>
            När det gäller den ensamma mamma som du ställde en fråga om är
            det så här: Regeringen har alltid hållit arbetslinjen.
          </note>
          <note>
            Och när det gäller vårdnadsbidraget handlar det om föräldrarnas
            rätt till självbestämmande.
          </note>
          <note type="speaker">
            Anf. 317 PATRIK BJÖRCK (S) replik:
          </note>
          <note>
            Fru talman! Vilka glasögon man har på sig spelar ingen roll,
            och jag tror inte att det spelar någon roll vilka glasögon Boriana
            Åberg har på sig när hon läser sin egen regerings budget. Där
            står det att det är 30 000 personer färre som jobbar i den offentligt
            finansierade sektorn sedan regeringens politik har börjat verka.
            Då får man väl utgå från att regeringen vet vad det handlar om.
          </note>
          <note>
            När det gäller vårdnadsbidraget var min fråga på vilket sätt
            det medverkar till arbetslinjen.
          </note>
          <note type="speaker">
            Anf. 318 BORIANA ÅBERG (M) replik:
          </note>
          <note>
            Fru talman! Mitt inlägg handlade främst om ungdomarna. Men jag
            kan säga att vårdnadsbidraget var en reform som syftade till att
            utjämna villkoren mellan de föräldrar som valde att lämna sina
            barn till barnomsorg i kommunal regi och de föräldrar som själva
            ville ta hand om sina barn. Och vi brukar alltid ställa människors
            egen vilja och ansvar främst.
          </note>
          <note type="speaker">
            Anf. 319 PER ÅSLING (C):
          </note>
          <note>
            Fru talman! Vårt lands förmåga att skapa god och långsiktig välfärd
            förutsätter att alla och envar bereds möjlighet att bidra till
            välståndet efter sin förmåga. Att minska utanförskapet, överbrygga
            klyftor och få fler i arbete handlar naturligtvis främst om att
            återupprätta den enskildes självkänsla och självtillit, men det
            är också en nödvändig politik för hela samhället. Det finns många
            aspekter på en sådan politik såsom lika möjligheter för män och
            kvinnor, öppna dörrar för dem med utländsk bakgrund och även lika
            möjligheter oavsett var i landet man råkar bo.
          </note>
          <note>
            Den alltigenom grundläggande åtgärden för att skapa möjligheter
            för nya arbetstillfällen och ekonomisk tillväxt, också i områden
            där tillväxten i dag är eftersatt och där arbetstillfällena är
            alltför få, är fler välmående och växande företag, att vi på allvar
            kan minska utanförskapet, få fler i jobb och därmed utveckla välfärden.
            Fler jobb i växande företag i hela landet är målet. För att nå
            dit vill jag lyfta fram tre punkter.
          </note>
          <note>
            För det första: Stärk entreprenörskapet. Bakom framgångsrika
            företag som växer och anställer finns entreprenörer som satsar
            egen tid och riskerar egna pengar. Det är ett risktagande som
            måste premieras och uppmuntras. Politiken måste inriktas på att
            skapa förutsättningar för entreprenörer att bli företagare och
            stimulera expansion och anställningar. Lägre skatter på arbete
            genom sänkta arbetsgivaravgifter, minskade trösklar för nyanställningar
            och ytterligare minskat krångel är viktiga steg i denna riktning.
          </note>
          <note>
            För det andra: Stimulera riskkapitalet. I en tid där mycket av
            tillväxten sker i tjänsteföretag är det lätt hänt att betydelsen
            av riskkapital tonas ned. Jag skulle vilja varna för en sådan
            slutsats. Även moderna tjänsteföretag förutsätter tillgång till
            riskkapital under en uppbyggnadsfas. Dessutom innebär utvecklingen
            inte på något sätt att traditionella kapitalintensiva företag
            inte längre skulle etableras.
          </note>
          <note>
            Inte minst på landsbygden bygger många företag på avsevärda kapitalinvesteringar,
            i stor utsträckning verksamheter kopplade till de gröna näringarna.
            Överlag är tillgången till riskkapital i vårt land förhållandevis
            god, även om det behövs ytterligare förbättringar inte minst för
            att stärka möjligheten till investeringar i såddskedet. I detta
            avseende skulle det vara välkommet med en tydligare styrning av
            det offentliga riskkapitalet, som i många avseenden investeras
            mer konservativt än privat riskkapital. Däremot är tillgången
            på kapital inte lika god i hela landet. I många delar av landet
            är det i praktiken inte möjligt att låna pengar med fastigheter
            som säkerhet, vilket är ett hinder för såväl företagande som boende.
            Det är ett faktum att tillgången på såväl lånekapital som riskkapital
            skiljer sig mellan olika landsändar.
          </note>
          <note>
            Fru talman! En målinriktad politik med ett riskkapitalavdrag
            som omfattar även privata investerare och statliga lösningar för
            medfinansiering av riskkapital i de glesare länen skulle dramatiskt
            förbättra situationen. Här vill jag då särskilt lyfta fram det
            centerpartistiska initiativet om ett riskkapital för Norrlands
            inland, Inlandsinnovation AB.
          </note>
          <note>
            För det tredje, fru talman: Undanröj stora strukturella hinder.
            Även med drivna entreprenörer med bättre tillgång till riskkapital
            kvarstår det faktum att det finns och kommer att finnas strukturella
            hinder för tillväxt i hela landet. Jag syftar främst på de nordligare
            delarna av vårt land, men de strukturella hindren finns även i
            storstädernas förorter. I de glesare länen är det otvetydigt så
            att de långa avstånden och det i många fall ringa befolkningsunderlaget
            driver kostnaderna för transporter och minskar tillgången på grundläggande
            service.
          </note>
          <note>
            Fru talman! Utöver den traditionella regionalpolitiken är det
            en angelägen satsning att öka attraktiviteten för företag att
            etablera sig och anställa genom ekonomiska frizoner i ekonomiskt
            utsatta områden, om det så är i förorten eller på landsbygden.
            Jag har motionerat om införande av nystartszoner med skattereduktion
            och att skattereduktionen även ska gälla glesbygdsområden som
            haft en stor utflyttning. Vi kunde i veckan läsa i Svenska Dagbladet
            om hur Jokkmokk tappat 15 procent av befolkningen på tio år. I
            Jämtlands län har vi tappat 20 procent av befolkningsunderlaget
            sedan 50-talet.
          </note>
          <note>
            Låt mig avslutningsvis, fru talman, få säga att det inte finns
            någon snabb och enkel lösning för att minska klyftor i samhället,
            men fler jobb i nya och växande företag är en mycket bra start.
          </note>
          <note>
            I detta anförande instämde Edward Riedl (M).
          </note>
          <note type="speaker">
            Anf. 320 LARS JOHANSSON (S) replik:
          </note>
          <note>
            Fru talman! Per Åsling talar sig varm för olika stödformer för
            att få fram riskkapital till företag på olika sätt, och jag kan
            mycket instämma i det han säger. Vi har också från Socialdemokraternas
            sida föreslagit en lång rad sådana åtgärder, till exempel i frågan
            om riskkapitalavdrag. Och vi har lagt fram ett särskilt förslag
            om att avsätta 5 miljarder från Vattenfall som ska gå till olika
            former av stöd till småföretag för att få fram kapital för investeringar
            och nya jobb etcetera.
          </note>
          <note>
            Jag har en fråga till Per Åsling. Vi har nyligen kunnat ta del
            av ett förslag från regeringen om att avsätta 2 miljarder i form
            av stödinsatser för småföretag inom stödområde A och bygga upp
            en ny organisation. Men man har ännu inte kunnat tala om hur den
            organisationen ska se ut. Varför är det inte bättre att använda
            sig av en befintlig organisation som till exempel Norrlandsfonden,
            som hitintills har lagt ut ungefär 5 miljarder för olika former
            av stöd till småföretag i Norrland?
          </note>
          <note type="speaker">
            Anf. 321 PER ÅSLING (C) replik:
          </note>
          <note>
            Fru talman! Tack för den frågan, Lars Johansson! Lars Johansson
            är också väl medveten om att förslaget om riskkapitalfonden för
            Norrlands inland kom i tilläggsbudgeten för två veckor sedan.
            Frågan bereds nu på Näringsdepartementet, och det kommer att presenteras
            en lösning här i närtid. Det är inte min uppgift att här skissera
            hur lösningen skulle se ut. Men låt mig säga så mycket som att
            det är viktigt att nyttja befintliga strukturer som jobbar inom
            området i norra Sverige, oavsett om det är fråga om riskkapital,
            lånekapital eller kreditgarantier.
          </note>
          <note type="speaker">
            Anf. 322 LARS JOHANSSON (S) replik:
          </note>
          <note>
            Fru talman! Jo, men vi är lite brända av de nya organisationerna.
            Vi har en organisation, Norrlandsfonden, som har funnits sedan
            1961. Vi har dessutom Almi som har en regional organisation. Varför
            inte bygga vidare på dem som har etablerat kontakter med kommuner,
            småföretagare, olika branschorganisationer etcetera i stället
            för att bygga upp något nytt? Man får intrycket av att det är
            ett utspel som inte är särskilt väl genomtänkt.
          </note>
          <note type="speaker">
            Anf. 323 PER ÅSLING (C) replik:
          </note>
          <note>
            Fru talman! Det förslag som ligger på riksdagens bord är synnerligen
            värdefullt. Det är förmodligen det största politiska beslut som
            kommer att fattas för norra Sveriges inland i modern tid. Hur
            pengarna kommer att hanteras bereds i Näringsdepartementet. Lars
            Johansson, låt oss ta diskussionen när det förslaget ligger på
            vårt bord och vi känner till hur pengarna kommer att hanteras.
            Jag är övertygad om att befintliga strukturer kommer att vara
            involverade i detta arbete. Där har vi i grunden samma uppfattning
            att det är rätt.
          </note>
          <note type="speaker">
            Anf. 324 SVEN-OLOF SÄLLSTRÖM (SD):
          </note>
          <note>
            Fru talman! Hos Arbetsförmedlingen var vecka 43, alltså förra
            veckan, 680 423 personer inskrivna. Detta var endast 1 506 personer
            färre än samma vecka förra året. Tillväxten i ekonomin, alltså
            grundförutsättningen för att skapa nya och riktiga jobb, visar
            på en positiv utveckling. Det är bra, men det räcker inte. Regeringen
            har visat sig oförmögen att komma till rätta med arbetslösheten.
            Nästan exakt lika många människor är arbetslösa i dag som för
            ett år sedan.
          </note>
          <note>
            Vad beror detta på? Är det omvärldens eller konjunkturens fel
            eller har regeringen helt enkelt haft otur? Sanningen är att det
            är regeringens eget misslyckande. Det är regeringens politik som
            har skapat denna olyckliga situation.
          </note>
          <note>
            Med den förda invandringspolitiken späder regeringen på de problem
            som finns med arbetslöshet och utanförskap och undergräver samtidigt
            förutsättningarna för att komma till rätta med arbetslösheten.
            Förlorarna är de som i dag står längst från arbetsmarknaden och
            längst från ett riktigt jobb.
          </note>
          <note>
            Mitt under brinnande lågkonjunktur införde regeringen dessutom
            en reform som innebar att Sveriges arbetslösa tvingades konkurrera
            med alla världens arbetslösa om det fåtal jobb som skapades i
            Alliansens Sverige. Från allianshåll hävdas att reformen behövs
            för att svenska företag ska kunna konkurrera på en alltmer global
            marknad. Man behöver kunna rekrytera utländsk kompetens. Ingenjörer,
            dataspecialister och vårdpersonal lyfts särskilt fram som yrkeskategorier
            där företag och offentlig förvaltning har ett behov av att kunna
            rekrytera arbetskraft från utlandet. Sanningen är dock att endast
            drygt 21 procent av dem som i år har kommit till Sverige för att
            arbeta enligt de nya reglerna för arbetskraftsinvandring återfinns
            i just dessa kategorier.
          </note>
          <note>
            Många av dem som i och med de nya reglerna kommit till Sverige
            i år för att arbeta hör i stället till kategorierna restaurangpersonal,
            städare, bagare, byggjobbare, frisörer och annat.
          </note>
          <note>
            Den största gruppen är dock utländska fattiga människor som med
            skydd av Alliansens regler luras till Sverige för att till slavlöner
            arbeta för bärindustrin. Hanteringen är i detta fall en stor skam
            för Sverige.
          </note>
          <note>
            I tisdags besökte Arbetsförmedlingen arbetsmarknadsutskottet.
            Generaldirektören klargjorde då att Sverige under 20122020 kommer
            att ha arbetskraftsbrist inom vissa sektorer men ingen generell
            arbetskraftsbrist.
          </note>
          <note>
            Enligt en beräkning som Arbetsförmedlingen gjort och som presenterades
            i går kommer 250 000 fler att gå i pension de närmaste 15 åren
            än under de senaste 15 åren.
          </note>
          <note>
            Jag uppfattar signalerna från den politiska majoriteten, Arbetsförmedlingen
            och arbetsgivarorganisationerna att de ser detta som ett stort
            problem. Jag väljer i stället att se positivt på Arbetsförmedlingens
            uppgifter. Det erbjuder en fantastisk möjlighet att under de närmaste
            tio åren komma till rätta med den näst intill permanenta massarbetslösheten
            om vi väljer att göra rätt saker.
          </note>
          <note>
            För att tala klarspråk: De 2025 procent som inte går ut grundskolan
            med godkända betyg och de som inte fullföljer gymnasieskolan eller
            går ut med undermåliga betyg kommer att ha mycket svårt att få
            jobb på den framtida svenska arbetsmarknaden.
          </note>
          <note>
            Om jag har förstått signalerna från regeringen, Arbetsförmedlingen
            och dess generaldirektör rätt avser man att lösa de framtida behoven
            på arbetsmarknaden genom en omfattande arbetskraftsinvandring
            från framför allt Europa och Asien.
          </note>
          <note>
            På en direkt fråga från mig till Arbetsförmedlingens generaldirektör
            om vad hon anser behöver göras för att i stället förbereda Sveriges
            unga och arbetslösa för dessa jobb svarade hon: Många fler måste
            klara grundskole- och gymnasieutbildningarna. Vi måste ha en bättre
            studievägledning, och fler måste välja att utbilda sig där framtidsjobben
            finns. Vi måste ha fler möjligheter till praktikplatser, och vi
            måste satsa på vuxenutbildningar.
          </note>
          <note>
            Vi sverigedemokrater presenterade i vår skuggbudget som vi lade
            fram för en vecka sedan just de satsningar som behövs för att
            möta de framtida behoven. Vi satsar på bättre studie- och yrkesvägledning,
            på läkarutbildning, forskning, fler vuxna i skolan, antimobbningåtgärder
            och vuxenutbildning. Dessutom skapar vi 50 000 lärlingsplatser.
          </note>
          <note>
            Räcker det? Nej, det behövs ytterligare satsningar under de närmaste
            åren.
          </note>
          <note>
            Fru talman! Det är vi i denna kammare som under de närmaste fyra
            åren måste skapa förutsättningar för att bryta utanförskapet,
            bryta massarbetslösheten och ge våra unga och arbetslösa en chans
            att ta de jobb som kommer att skapas under de närmaste tio åren.
            Frågan är bara om det hos alliansregeringen finns viljan, förmågan
            och framför allt det politiska modet att ompröva den egna misslyckade
            arbetsmarknadspolitiken. Vänd inte våra unga och arbetslösa ryggen,
            utan ge dem chansen! Våga fatta rätt beslut och byt politik!
          </note>
          <note>
            I detta anförande instämde Richard Jomshof (SD).
          </note>
          <note type="speaker">
            Anf. 325 FREDRIK SCHULTE (M) replik:
          </note>
          <note>
            Fru talman! Det vi fick höra var kanske inte riktigt en korrekt
            beskrivning av verkligheten. Få länder har klarat finanskrisen
            bättre än Sverige, och det är tack vare den jobbpolitik som vi
            har fört från alliansregeringens sida. Det ska vara mer lönsamt
            att arbeta och att anställa.
          </note>
          <note>
            Med anledning av detta har jag en fråga. Jimmie Åkesson var i
            partiledardebatten i går mycket tydlig med att vår reform med
            instegsjobben var att betrakta som diskriminering. Vi har haft
            en pragmatisk inställning och velat sänka trösklarna för dem som
            står längst från arbetsmarknaden. Det har gällt ungdomar genom
            halverade arbetsgivaravgifter och nystartsjobben genom att ta
            bort arbetsgivaravgifter. Vi har till och med kompenserat de dubbla
            arbetsgivaravgifterna för dem som varit långtidsarbetslösa och
            långtidssjukskrivna.
          </note>
          <note>
            Ni betraktar instegsjobben som diskriminering. Borde inte de
            nedsatta arbetsgivaravgifterna för ungdomar och nystartsjobben
            också vara diskriminering? Borde ni inte i konsekvensens namn
            även vilja förändra och ta bort dessa reformer?
          </note>
          <note type="speaker">
            Anf. 326 SVEN-OLOF SÄLLSTRÖM (SD) replik:
          </note>
          <note>
            Fru talman! Det finns en väsentlig skillnad. Instegsjobben riktar
            sig framför allt till nyanlända invandrare. Alla kommer inte att
            vara nyanlända invandrare, men alla kommer någon gång att vara
            ungdomar och äldre. Alla har någon gång under sitt livsskede möjlighet
            att ta del av de eventuella satsningar som görs på vissa grupper.
            Men just denna satsning är diskriminerande eftersom det bara är
            de som råkar vara nyanlända invandrare som kan få del av den.
            Det är diskriminerande mot svenska arbetstagare. Det är också
            diskriminerande mot de invandrare som tidigare kommit till Sverige
            och som befinner sig i ert utanförskap och inte har tagit sig
            ut därifrån. De får inte denna möjlighet. Det är diskriminering.
          </note>
          <note>
            Det är också lite märkligt att man satsar pengar på människor
            som inte ens har kommit hit än för att i framtiden kunna ge dem
            stöd att ta sig in på vår arbetsmarknad när det finns 681 000
            som vill in nu och befinner sig på vår arbetsmarknad.
          </note>
          <note type="speaker">
            Anf. 327 FREDRIK SCHULTE (M) replik:
          </note>
          <note>
            Fru talman! Nu blir det väldigt tydligt att Sverigedemokraterna
            inte har en pragmatisk inställning till att bekämpa långtidsarbetslösheten
            och se till att ha en pragmatisk inställning till att få människor
            i jobb som befinner sig i utanförskap. Ni har i stället ideologiska
            skygglappar som handlar om att inte hjälpa just invandrare som
            står långt från arbetsmarknaden. Det säger ganska mycket om er
            politik.
          </note>
          <note>
            Det säger också ganska mycket om er politik att ni är emot arbetskraftsinvandring
            som den samlade forskarvärlden är överens om är nödvändig för
            att minska påfrestningarna på svensk ekonomi.
          </note>
          <note type="speaker">
            Anf. 328 SVEN-OLOF SÄLLSTRÖM (SD) replik:
          </note>
          <note>
            Fru talman! Jag vet inte vilken samlad forskarvärld du talar
            om. Jag kan referera till vad nationalekonomen Jan Ekberg, Centrum
            för arbetsmarknadspolitisk forskning i Växjö, säger i DN debatt
            den 15 oktober 2009. Arbetskraftsinvandring hjälper inte offentlig
            sektor, lyder rubriken. Slutsatsen i rapporten är att för att
            det ska bli något positivt över huvud taget för offentlig sektor
            måste sysselsättningsgraden från nyanlända som kommer för att
            arbeta i Sverige under hela perioden framöver motsvara den som
            redan finns i landet, det vill säga 7475 procent. Annars blir
            det ingen positiv effekt.
          </note>
          <note type="speaker">
            Anf. 329 EDWARD RIEDL (M) replik:
          </note>
          <note>
            Fru talman! Brottsbekämpning, integration, arbetsmarknad ja,
            egentligen alla frågor som Sverigedemokraterna tar upp från talarstolen
            handlar uteslutande om en sak, nämligen att Sverige har misslyckats
            kapitalt.
          </note>
          <note>
            Jag ställer samma fråga som tidigare: Vilket land menar Sverigedemokraterna
            är så mycket bättre än Sverige på område efter område? Ni har
            inte kunnat nämna något land som är bättre.
          </note>
          <note>
            Vi kan konstatera att Sverige har klarat sig väl under den globala
            ekonomiska kris som har passerat. Vi har Europas mest välskötta
            statsfinanser. Vi har bland de bästa tillväxttalen i hela västvärlden.
            Jag menar att det har gått ganska bra för Sverige. Vi har klarat
            oss ganska väl.
          </note>
          <note>
            Jag frågar Sverigedemokraterna igen: Vilket land är det som är
            så mycket bättre än Sverige och som vi ska sträva mot för att
            klara de framtida utmaningarna?
          </note>
          <note type="speaker">
            Anf. 330 SVEN-OLOF SÄLLSTRÖM (SD) replik:
          </note>
          <note>
            Fru talman! Jag tycker att Sverige är ett bra land att leva i.
            Sverige är ett fantastiskt land. Jag är stolt över att bo i det
            här landet.
          </note>
          <note>
            Det finns politiker i den här kammaren som tidigare år har gjort
            bra saker för Sverige. Men när det gäller arbetslösheten i dag
            är det ett misslyckande från alliansregeringen. Det finns länder
            i Europa med betydligt lägre arbetslöshet. Vi behöver inte åka
            längre än över Öresund för att se exempel på det. Det är för att
            de har gjort just det som vi vill göra. De ville begränsa massinvandringen
            för att ge dem som står längst bort från arbetsmarknaden en chans
            att komma in och få ett riktigt jobb. Det är just det vi vill
            göra. Det är till exempel de invandrare som finns i de utanförskapsområden
            som ni har skapat som vi vill ge den chansen.
          </note>
          <note type="speaker">
            Anf. 331 EDWARD RIEDL (M) replik:
          </note>
          <note>
            Fru talman! Vi kan konstatera att Sverige har klarat sig bättre
            än Danmark på område efter område. Det är intressant med det synsättet.
          </note>
          <note>
            Island tar emot väldigt få invandrare. Är det Island vi ska sträva
            efter Island som har klarat finanskrisen på det sätt man har gjort?
            Det är min fråga till Sverigedemokraterna.
          </note>
          <note>
            Det finns ingen koppling mellan hur många invandrare man tar
            emot och hur man har klarat den globala finanskrisen eller ekonomin
            i stort. Det finns många fler parametrar att ta hänsyn till.
          </note>
          <note type="speaker">
            Anf. 332 SVEN-OLOF SÄLLSTRÖM (SD) replik:
          </note>
          <note>
            Fru talman! Det var märkligt att göra en jämförelse med Island.
            Island är ungefär lika stort som Malmö, och Malmö har ju problem,
            som alla vet.
          </note>
          <note>
            Island har inte samma förutsättningar som Sverige. Det är ett
            litet isolerat örike med en fiskeindustri. Man har fått förlita
            sig på skrupellösa bankirer för att lösa landets ekonomi. Det
            går inte att göra den jämförelsen. Men det finns andra exempel,
            som Japan.
          </note>
          <note type="speaker">
            Anf. 333 PATRIK BJÖRCK (S) replik:
          </note>
          <note>
            Fru talman! Att diskutera människovärde eller invandring med
            Sverigedemokraterna tror jag är lite lönlöst. Jag tänker därför
            ställa några andra frågor.
          </note>
          <note>
            Hur tror Sverigedemokraterna att Sveriges chanser att hantera
            arbetsmarknadsfrågorna framöver skulle se ut om man kraftfullt
            försvagade statsfinanserna och trädde ut ur EU och den inre marknaden?
          </note>
          <note type="speaker">
            Anf. 334 SVEN-OLOF SÄLLSTRÖM (SD) replik:
          </note>
          <note>
            Fru talman! EU vill vi träda ut ur, men inte inre marknaden.
            Du har nog inte läst vårt program så noga. Vi har alltid förespråkat
            att vi ska tillhöra den inre marknaden. Vi ska vara en del av
            den inre marknaden. Vi ska ha en frihandelszon i Europa. Har ni
            missuppfattat det?
          </note>
          <note type="speaker">
            Anf. 335 PATRIK BJÖRCK (S) replik:
          </note>
          <note>
            Fru talman! Tack för svaret, även om det inte var fullständigt.
            Frågan gällde: Hur skulle arbetsmarknaden i Sverige se ut om man
            kraftfullt försvagade statsfinanserna och trädde ut ur EU och
            den inre marknaden?
          </note>
          <note>
            Nu har jag fått svaret att man inte vill träda ut ur den inre
            marknaden. Man vill bara avsäga sig all form av politiskt inflytande
            över den.
          </note>
          <note type="speaker">
            Anf. 336 SVEN-OLOF SÄLLSTRÖM (SD) replik:
          </note>
          <note>
            Fru talman! Vi i den här församlingen ska ju bestämma om de svenska
            skattemedlen. Vi vill ha ungefär samma avtal som Norge, ett EES-avtal.
            De betalar en avgift till EU, men den är, om jag inte missminner
            mig, 14,7 miljarder under en femårsperiod.
          </note>
          <note>
            Vi vill använda de 30 miljarder kronor som går till EU-avgiften
            varje år till svensk välfärd i stället för att pumpa in dem i
            Grekland, Portugal, Spanien och andra svarta hål.
          </note>
          <note type="speaker">
            Anf. 337 PATRIK BJÖRCK (S):
          </note>
          <note>
            Fru talman! Vi har fyra år av moderat politik av en moderatledd
            regering bakom oss. Vi har fyra år bakom oss som vi bör skärskåda
            för att se vad det har resulterat i. Vad har den moderatledda
            regeringens politik lett till?
          </note>
          <note>
            Jag ska ge några exempel. Vi har 70 000 fler i utanförskap som
            ett resultat av den moderata politiken. De offentliga finanserna
            har försvagats med 100 miljarder, från ett överskott på ca 70
            miljarder till ett underskott på 30 miljarder. I regeringens budget
            kan man läsa att jobben i välfärden blev färre, att antalet arbetade
            timmar i den offentliga och privata välfärden minskat både 2009
            och 2010. Sysselsättningsgraden är lägre än för fyra år sedan.
            Färre ska försörja fler. Socialbidragen ökar i tre fjärdedelar
            av Sveriges kommuner. Långtidsarbetslösheten biter sig fast. En
            av tre arbetslösa är långtidsarbetslös. Produktiviteten har sjunkit
            tre år i rad från 2007, enligt Konjunkturinstitutet. Det är en
            exceptionell utveckling som inte är jämförbar med andra jämförbara
            länder i vår omgivning.
          </note>
          <note>
            Vice riksbankschefen Svante Öberg säger med anledning av den
            nuvarande situationen att bristen på arbetskraft nu stiger snabbare
            än vad arbetslösheten faller. Det tyder på att matchningsproblemen
            på arbetsmarknaden kan bli påtagliga långt innan arbetslösheten
            har kommit ned på en normal nivå.
          </note>
          <note>
            Det är en sammanfattning av den moderata arbetsmarknadspolitiken.
          </note>
          <note>
            Vad har vi framför oss? Vi har fyra bortkastade år bakom oss.
            Vad ligger framför oss? Det kan vara intressant att fundera över.
          </note>
          <note>
            I Svenska Dagbladet den 13 oktober fanns rubriken Jobbåtgärder
            får underkänt.
          </note>
          <note>
            Man lät ett antal representanter för den svenska arbetsmarknaden
            gå igenom den moderatledda regeringens budget med betoning på
            arbetsmarknadspolitik.
          </note>
          <note>
            Att LO:s ordförande Wanja Lundby Wedin är starkt kritisk kanske
            inte förvånar någon. Hon säger: Regeringen saknar en trovärdig
            politik för att minska arbetslösheten.
          </note>
          <note>
            Det är bara att se sig om, öppna ögonen och se verkligheten.
          </note>
          <note>
            Svenskt näringslivs vd Urban Bäckström stämmer in och säger:
            Det saknas visioner och struktur.
          </note>
          <note>
            Företagarnas vd Anna-Stina Nordmark säger om regeringen: Man
            gör inte något för att öka efterfrågan på jobb i småföretag. Det
            säger hon med anledning av en analys av regeringens politik.
          </note>
          <note>
            TCO:s ordförande Sture Nord säger: låga ambitioner när det gäller
            att minska arbetslösheten.
          </note>
          <note>
            Sacos ordförande Anna Ekström säger att regeringen är för försiktig
            med reformer för höjd kvalitet i utbildningen.
          </note>
          <note>
            Swedbanks chefsekonom Cecilia Hermansson säger att det behövs
            ytterligare stimulanser för arbetsmarknaden.
          </note>
          <note>
            Nordeas chefsekonom Annika Winsth säger att regeringens politik
            skapar flaskhalsar.
          </note>
          <note>
            Detta är en genomgång och en prognos för de fyra kommande åren.
          </note>
          <note>
            Att regeringens politik har skapat flaskhalsar har vi sett både
            under högkonjunktur och lågkonjunktur. Under brinnande högkonjunktur
            hade man ett problem enligt Svenskt Näringslivs egen rekryteringsgenomgång.
            Då tappade man 70 000 rekryteringar på grund av en misslyckad
            arbetsmarknadspolitik. Man kunde alltså inte matcha folk.
          </note>
          <note>
            När lågkonjunkturen slår som hårdast och det finns mängder av
            arbetslösa människor missar man enligt Svenskt Näringsliv 30 000
            rekryteringar på grund av den misslyckade borgerliga arbetsmarknadspolitiken
            som har gjort att man inte har kunnat matcha arbetslösa mot de
            jobb som faktiskt har funnits även i en lågkonjunktur.
          </note>
          <note>
            Om man väljer att inte lyssna på LO, Svenskt Näringsliv, Företagarna,
            TCO, Saco, Swedbank eller Nordea kan man fundera på vad Anders
            Borg säger om regeringens egen prognos. Då kan man konstatera
            att resultatet enligt regeringen själv efter åtta år, det vill
            säga om man får regera fyra år till, blir att man i bästa fall
            kommer ned till en arbetslöshet som närmar sig 6 procent. Detta
            gäller alltså om det inte sker någon ytterligare finanskris eller
            någonting annat. Med tanke på dessa regeringars tur eller otur
            historiskt finns det kanske risk för det. Men i bästa fall är
            man tillbaka på ruta ett efter åtta års misslyckad politik.
          </note>
          <note>
            Vad har det då kostat att inte komma någonstans? Det tycker jag
            är intressant att fundera på. Vad har det kostat i ökade klyftor
            och i personliga tragedier för människor när man har skurit ned
            på a-kassan och på sjukförsäkringen, straffbeskattat pensionärerna
            och genomfört en djupt orättvis politik som inte ledde någonstans?
            Klyftorna finns kvar, de personliga tragedierna finns kvar, men
            politiken har inte lett någonstans. Om man tolkar regeringens
            egna ord i regeringens egen budget är detta det enda sättet att
            se vad som kommer att hända under de fyra åren framöver.
          </note>
          <note>
            I detta anförande instämde Johan Andersson och Jasenko Omanovic
            (båda S).
          </note>
          <note type="speaker">
            Anf. 338 JENNY PETERSSON (M) replik:
          </note>
          <note>
            Fru talman! Patrik Björck, svenska folket har sagt sitt. För
            att du ska slippa spekulera kan jag säga att det blir fyra år
            till med en alliansregering.
          </note>
          <note>
            Ungdomsarbetslösheten är hög i Sverige. Jag har också gått igenom
            er rödgröna budget och finner att ni vill göra det dyrare för
            företag att anställa en ungdom under 26 år genom en fördubbling
            av arbetsgivaravgiften.
          </note>
          <note>
            Bara i Hallands län, som jag kommer från, skulle detta kosta
            företagen 343 miljoner kronor. På vilket sätt menar Patrik att
            detta skapar fler jobb?
          </note>
          <note type="speaker">
            Anf. 339 PATRIK BJÖRCK (S) replik:
          </note>
          <note>
            Fru talman! Det är en lite märklig fråga eftersom alla, inklusive
            regeringens eget finanspolitiska råd, som har studerat denna reform
            har dömt ut den. Man har konstaterat att den inte har skapat några
            jobb. Den har justerat resultaträkningen hos vissa företag som
            redan har unga anställda, till exempel McDonalds som har kunnat
            kvittera ut tiotals miljoner i ökad vinst. Det är det enda som
            har hänt. Men det är en oerhört dyr och ineffektiv reform som
            inte har lett till några nya jobb, säger regeringens eget finanspolitiska
            råd och dess ordförande Lars Calmfors.
          </note>
          <note type="speaker">
            Anf. 340 JENNY PETERSSON (M) replik:
          </note>
          <note>
            Fru talman! För att skapa fler jobb behöver man göra det mer
            lönsamt att arbeta och göra det lönsamt för företag att anställa.
          </note>
          <note>
            Om jag förstår Patrik Björck rätt vill han göra det dyrare att
            anställa en ungdom.
          </note>
          <note>
            Bara i Halland sökte 4 214 ungdomar jobb i september månad. Hur
            blev det fler jobb genom att göra det dyrare att anställa?
          </note>
          <note type="speaker">
            Anf. 341 PATRIK BJÖRCK (S) replik:
          </note>
          <note>
            Fru talman! Jag ska försöka förklara detta. Om vi hade kunnat
            använda dessa pengar till en effektiv arbetsmarknadspolitik och
            kunnat matcha dessa 30 000 missade rekryteringar hade 30 000 fler
            människor anställts. Då hade fler människor köpt hamburgare, och
            då hade McDonalds anställt folk på sina hamburgerrestauranger
            i alla fall, för man anställer om man kan sälja. Det är så enkelt.
          </note>
          <note type="speaker">
            Anf. 342 FREDRIK SCHULTE (M) replik:
          </note>
          <note>
            Fru talman! Jag tror inte att jag och Patrik Björck är överens
            om så mycket. Men jag tror att en sak som vi är överens om är
            vad som är den grundläggande konflikten i svensk politik, nämligen
            vår arbetslinje kontra er bidragslinje. Vårt synsätt är att det
            ska löna sig mer att arbeta därför att Sverige under lång tid
            har byggt upp ett bidragssamhälle där det inte har varit lönsamt
            att arbeta. Vi har kunnat se att det trots en långvarig högkonjunktur
            efter 90-talskrisen och framåt inte har tillkommit nya jobb.
          </note>
          <note>
            Jag skulle vilja ställa en ideologisk fråga till Patrik Björck
            och inte dribbla om verklighetsbeskrivningar som kanske inte riktigt
            stämmer, som vi fick höra här tidigare. Det är en fråga om Patrik
            Björck verkligen ser de samhällsproblem som har funnits med detta
            bidragssamhälle. Jag skulle kunna stå här och ge hundratals exempel
            på framför allt unga människor som har gjort bidragsberoende nästan
            till en livsstil under er tid vid makten. Erkänner du att det
            problemet har funnits och förekommit, eller är det någonting som
            vi bara har hittat på?
          </note>
          <note type="speaker">
            Anf. 343 PATRIK BJÖRCK (S) replik:
          </note>
          <note>
            Fru talman! Det är oerhört viktigt att hålla tungan lite rätt
            i munnen när man diskuterar dessa frågor. När ni pratar om bidrag
            pratar ni om pensioner och arbetslöshetsersättning alltså en försäkringsform
            sjukförsäkring och annat.
          </note>
          <note>
            I någon mening finns det en enorm ideologisk skillnad. Vi anser
            till exempel att pensioner är uppskjuten lön som inte ska straffbeskattas.
            Vi anser att den som arbetar och är medlem i en arbetslöshetsförsäkring
            och drabbas av arbetslöshet också ska få ta del av sin försäkring.
            Vi anser att den som är sjuk och drabbas av sjukdom inte ska bäras
            i bår till Arbetsförmedlingen och under förnedrande former tvingas
            söka ett arbete som man uppenbarligen inte kan utföra.
          </note>
          <note>
            Jag kallar inte detta för en bidragslinje. Jag kallar det för
            en äkta arbetslinje där man stimulerar folk att arbeta, och där
            de som av olika skäl inte klarar av att arbeta får ut de försäkringar
            som de har rätt till.
          </note>
          <note type="speaker">
            Anf. 344 FREDRIK SCHULTE (M) replik:
          </note>
          <note>
            Fru talman! Jag känner att Patrik Björck lite grann undvek frågan.
            Vi kan diskutera semantik och vad som är bidrag och inte bidrag.
            Men förnekar Patrik Björck att det har funnits ett problem, att
            det har funnits stora grupper i samhället som har blivit bidragsberoende,
            inte minst unga människor?
          </note>
          <note>
            Jag ska ta ett exempel. Under er tid vid makten gick det att
            låta en anhörig gå och stämpla hos a-kassan. Det var några killar
            i min gymnasieskola som var några år äldre än jag som faktiskt
            åkte till Bali och surfade medan mamman gick till a-kassan och
            stämplade, och på det sättet fick man ersättning från a-kassan.
            Jag skulle dra fler sådana exempel. Förnekar du problemet?
          </note>
          <note type="speaker">
            Anf. 345 PATRIK BJÖRCK (S) replik:
          </note>
          <note>
            Fru talman! Det har säkert funnits problem med överutnyttjande
            av våra försäkringar på samma sätt som det finns folk som tar
            ut för mycket ur alla sorters försäkringssystem. Det ska naturligtvis
            beivras. Man ska ha en hård övervakning och se till att det inte
            sker. Men att straffa de stora grupperna hederliga människor som
            faktiskt drabbas av sjukdom och arbetslöshet för att det finns
            en mindre grupp som fuskar tycker jag är en fullständigt felaktig
            politik.
          </note>
          <note>
            Sedan kan man fundera på var de stora bidragsproblemen finns.
            Det är väl snarare bland skattefuskarna och dem som inte bidrar
            till samhället som vi borde sätta in större resurser. Så kan jag
            se på det. Men det var en ideologisk debatt som vi skulle ha.
          </note>
          <note type="speaker">
            Anf. 346 EDWARD RIEDL (M):
          </note>
          <note>
            Fru talman! En bra politik för jobb och företagande är grunden
            för att vi ska kunna leva goda liv i hela vårt avlånga land. Det
            handlar om möjligheten att klara privatlivets utmaningar med drömmar
            om boende, mat och mycket annat. Det handlar också om att klara
            finansieringen av vår gemensamma välfärd med skola, sjukvård,
            äldreomsorg, trygghetssystem och mycket annat. En bra politik
            för jobb och företagande är vår garant för en fortsatt bra välfärd
            och ett bra välstånd i detta land.
          </note>
          <note>
            Sverige har klarat den ekonomiska krisen väl. I Sverige kan vi
            fortsätta att bygga ut välfärden och förbättra ekonomin för landets
            pensionärer samtidigt som andra länder i Europa monterar ned välfärd,
            sänker pensioner och sänker offentliganställdas löner. Sverige
            har klarat sig väl eftersom alliansregeringen har bedrivit en
            bra och välfungerande politik för jobb och företagande. Alliansregeringen
            har därför kunnat ta och tar fortsatt ett stort ansvar för Sveriges
            offentliga finanser.
          </note>
          <note>
            Jobbskatteavdraget, RUT- och ROT-avdrag, halverade arbetsgivaravgifter
            för unga med mera är viktiga reformer som alliansregeringen har
            genomfört. Alliansregeringens politik har för mitt hemlän Västerbotten
            bara det senaste året inneburit att 1 500 fler personer har ett
            jobb att gå till jämfört med för ett år sedan. Det innebär att
            det finns 1 500 fler personer i mitt hemlän som kan bygga liv
            och drömmar via eget arbete. De är också med och betalar skatt
            för vår gemensamma välfärd.
          </note>
          <note>
            Fru talman! Ibland beskrivs min del av Sverige som en tärande
            del av landet. Det är ett vanligt missförstånd, och inget kunde
            vara mer felaktigt. Vi har världsledande företag som har sin industriproduktion
            och sin bas i Norrland. Vi har världsledande forskning inom flera
            områden. Vi har ett industridesignprogram som räknas och rankas
            som ett av topp tio i hela världen. Det finns i min hemstad Umeå.
            Dit söker människor från hela världen för att få sin utbildning.
          </note>
          <note>
            Skogen, malmen och vattenkraften är några av de delar av ryggraden
            i svensk ekonomi som finns i de norra delarna av landet. Det finns
            enorma rikedomar både i form av driftiga människor, framgångsrika
            företag och i form av en stor tillgång till råvaror som behövs
            i både Sverige och världen. Det finns många fördelar med att jobba
            och driva företag i Norrland. Inte minst lojal arbetskraft brukar
            nämnas av arbetsgivare i norra Sverige.
          </note>
          <note>
            Långa avstånd till, från och inom Norrland är en utmaning. Drivmedelsskatter,
            kilometerskatter och andra kostnader på avstånd slår hårdare inte
            bara mot privatpersoner utan också mot företag i norra Sverige.
            För norrländska företag och norrlänningar hade de rödgröna förslagen
            på nya skatter på avstånd för både företag och privatpersoner
            varit förödande. Det hade varit ett formligt dråpslag mot den
            delen av Sverige.
          </note>
          <note>
            Jag kommer i riksdagen att vara en drivande kraft för att vi
            ska ha goda förutsättningar för jobb och företagande i hela Sverige.
            Då gäller det att vara vaksam på politiska förslag om höjda skatter
            och avgifter på avstånd. Jag kan glädjande konstatera att en fortsatt
            alliansregering nu innebär att rödgröna skatter på avstånd inte
            kommer att bli verklighet de kommande fyra åren.
          </note>
          <note>
            Det är viktigt för Norrland att trafiken fungerar i Stockholm.
            Det är lika viktigt för Norrland att även förbindelsen från Skåne
            ut på kontinenten fungerar väl. Det är också lika viktigt i Stockholm
            och Skåne att företag i norra Sverige har goda förutsättningar.
            De av alliansregeringen stora tillförda anslagen för underhåll
            av vägarna är viktiga för att klara transporter av både människor
            och gods i hela landet. De satsningar på infrastruktur som alliansregeringen
            har beslutat om är historiskt stora.
          </note>
          <note>
            Fru talman! Låt mig avsluta med att konstatera att jobbtillväxten
            och förutsättningarna för våra företag ser bra ut i norra Sverige.
            Avstånden är dock hela Sveriges utmaning. Skog och malm finns
            i stor utsträckning i den norra delen av landet tillsammans med
            driftiga människor, vattenkraft, forskning och världsledande företag.
            Fortsatta satsningar på infrastruktur och en politik som inte
            bestraffar avstånd är avgörande för hela Sveriges tillväxt.
          </note>
          <note>
            I detta anförande instämde Christer Akej och Jenny Petersson
            (båda M).
          </note>
          <note type="speaker">
            Anf. 347 PATRIK BJÖRCK (S) replik:
          </note>
          <note>
            Fru talman! Edward Riedl är nöjd, och det må väl vara hänt. Vi
            har lite olika roller beroende på om man företräder majoriteten
            eller oppositionen i denna kammare, och det må väl vara hänt.
          </note>
          <note>
            Jag bara undrar, Edward Riedl, vad du är så nöjd med. Sverige
            har klarat krisen väl, och det är 1 500 fler som har fått ett
            jobb att gå till. Det är väl fantastiskt för dessa individer;
            jag har inga problem med det. Men om man ser till landet är egentligen
            det enda som har skett med den politik som har förts att klyftorna
            har ökat. I övrigt har vi en långtidsarbetslöshet som biter sig
            fast. Ser Edward Riedl inte det? Riksbankschefen är oroad över
            regeringens arbetsmarknadspolitik. Är det ingenting som oroar
            Edward Riedl?
          </note>
          <note type="speaker">
            Anf. 348 EDWARD RIEDL (M) replik:
          </note>
          <note>
            Fru talman! Till att börja med kan det vara väl värt att konstatera
            att de 1 500 fler personer som i dag har ett arbete att gå till
            jämfört med för ett år sedan finns enbart i mitt hemlän Västerbotten.
            Det är en ganska markant förändring. Det ser bra ut på många andra
            håll i landet också.
          </note>
          <note>
            Den retorik du framför, Patrik Björck, passar lämpligen och väl
            i en valrörelse där man försöker vinna väljarnas förtroende. Nu
            gick det inte särskilt bra eftersom väljarna genomskådade detta.
            De ser hur det ser ut i övriga Europa, och de ser hur det ser
            ut i övriga omvärlden. De konstaterar att Sverige har klarat sig
            väldigt väl.
          </note>
          <note>
            Tillåt mig också att kommentera att arbetslösheten har ökat.
            Låt oss vara tydliga med att arbetskraften i Sverige har växt
            väldigt mycket. Det är nämligen väldigt många fler som har ett
            arbete att gå till. Det har alltså tillkommit många nya jobb i
            Sverige. Det finns förklaringar till att arbetskraften har ökat.
            En av dem är att vi har minskat utanförskapet. En av förklaringarna
            till att arbetskraften har växt väldigt snabbt i Sverige är just
            att utanförskapet i sjukskrivningar och annat har minskat markant.
          </note>
          <note type="speaker">
            Anf. 349 PATRIK BJÖRCK (S) replik:
          </note>
          <note>
            Fru talman! Det ser bra ut. Det är fantastiskt att man kan tycka
            det när man har en arbetslöshet på 8 procent och man inte tror
            att man ska få ned den till mer än 6 procent innan mandatperioden
            är över. Arbetskraften har ökat ja, det var ju otur att den gjorde
            det. Det är den verklighet vi lever i som en regering måste ta
            ansvar för.
          </note>
          <note>
            Att vi har ett minskat utanförskap är faktiskt inte sant. Det
            har ökat under de fyra år då den moderatledda regeringen har styrt
            det här landet. Inte på en enda punkt är detta en verklighetsbeskrivning
            som någon människa utanför denna kammare skulle känna igen om
            man besöker de platser där arbetslösheten faktiskt är ett jättegissel.
          </note>
          <note type="speaker">
            Anf. 350 EDWARD RIEDL (M) replik:
          </note>
          <note>
            Fru talman! Den svartmålning du gör, Patrik Björck, delas inte
            av särskilt många andra. Tillåt mig återigen att säga jag har
            sagt det flera gånger, och många av mina borgerliga kamrater har
            sagt precis samma sak att Sverige efter den finanskris vi har
            passerat har Europas mest välskötta statsfinanser. Vi har till
            det i dag ett av västvärldens snabbast växande tillväxttal.
          </note>
          <note>
            Det ser bra ut i Sverige. Vi har passerat en besvärlig tid, och
            vi har gjort det på ett bra sätt. Sverige är redo att ta sig an
            nya utmaningar. Den svartmålning du står för köper inte svenska
            folket.
          </note>
          <note type="speaker">
            Anf. 351 LARS JOHANSSON (S) replik:
          </note>
          <note>
            Fru talman! Edward Riedl, jag tyckte att det var intressant att
            höra dig prata om svensk basindustri. Du talade mycket om Norrland.
            Det är bara att konstatera att vi under de gångna fyra åren inte
            har haft någon industripolitik. Regeringen och i synnerhet näringsministern
            har mest varit intresserad av att skapa jobb inom service och
            tjänster.
          </note>
          <note>
            Man har avvecklat alla de program som fanns tidigare och som
            handlade om att göra tydliga satsningar i Sverige på fordonsindustrin,
            gruvnäringen, metallurgin, skogsindustrin och liknande och att
            samla olika företag och branscher på de områden där vi kunde ha
            en spetskompetens. Det har varit fyra förlorade år. Om man talar
            med teknikföretagen och andra företagsrepresentanter är de oerhört
            bekymrade över att den svenska regeringen inte har någon industripolitik.
            Det är glädjande att Edward Riedl nu tycker att vi ska ha en sådan,
            men det är faktiskt det vi socialdemokrater har pratat om i fyra
            år för döva öron.
          </note>
          <note type="speaker">
            Anf. 352 EDWARD RIEDL (M) replik:
          </note>
          <note>
            Fru talman! I maj månad i år gjorde jag så att jag besökte något
            fler företag än jag brukar en enskild månad. Jag var ute i mitt
            hemlän och besökte 50 företag under en enskild månad. Jag hade
            egentligen bara en fråga, nämligen: Vad är det som är viktigt
            för att ni i framtiden ska vilja anställa, och vad behöver ni
            för att ni ska kunna utveckla företagen här i Norrland?
          </note>
          <note>
            Det man nämnde som en av de enskilt viktigaste frågorna i de
            flesta av de företag jag mötte var att man vill ha en fungerande
            energipolitik en trygg energiförsörjning. Jag kan bara konstatera
            att alliansregeringen har lyckats få en bra energiöverenskommelse
            på plats där kärnkraften finns som en viktig del och där vi klarar
            svensk basindustri och 400 000 industrijobb.
          </note>
          <note>
            Ni satte er i stället i samma båt som Miljöpartiet med en politik
            som snarare bygger på fromma förhoppningar än på faktisk politik
            i slutändan. Det var sorgligt att se att socialdemokratin när
            den satte sig i samma båt som Miljöpartiet så snabbt släppte frågan
            om kärnkraften och frågan om att trygga energiförsörjningen för
            Sveriges industri.
          </note>
          <note type="speaker">
            Anf. 353 LARS JOHANSSON (S) replik:
          </note>
          <note>
            Fru talman! Det är inte sant. Vi har alltid drivit linjen att
            vi ska ha en energiförsörjning som klarar svensk industri. Att
            påstå motsatsen är faktiskt fel.
          </note>
          <note>
            Vi har för närvarande en elbalans som innebär att vi har ett
            överskott. Vår utgångspunkt har hela tiden varit att vi ska se
            till att den svenska basindustrin har el som den behöver för att
            kunna producera.
          </note>
          <note>
            Den andra frågan fick jag aldrig något svar på. Är Edward nu
            intresserad av att det ska bli en industripolitik i Sverige med
            en borgerlig regering?
          </note>
          <note type="speaker">
            Anf. 354 EDWARD RIEDL (M) replik:
          </note>
          <note>
            Fru talman! Jag försökte också beskriva att det som företagen
            själva nämner som en av de viktigaste frågorna och det som industrin
            nämner när man är ute och träffar dem är just den trygga energiförsörjningen.
            Den klarade inte ni när ni satte er i samma båt som Miljöpartiet.
          </note>
          <note>
            Så fort ni kom överens med Miljöpartiet släppte ni det som kanske
            var en av de viktigaste frågorna för svensk basindustri, det vill
            säga trygg energiförsörjning via kärnkraften. Där svek ni svensk
            industri, och där svek ni också svenska arbetstagare. Det visade
            sig också i valet när väljarna dömde ut er politik tillsammans
            med Miljöpartiets.
          </note>
          <note type="speaker">
            Anf. 355 JOHAN ANDERSSON (S) replik:
          </note>
          <note>
            Fru talman! Jag har en kort fråga till Edward med anledning av
            det anförande som han höll. Det handlar om offentlig sektor.
          </note>
          <note>
            Mellan åren 2007 och 2009 försvann ungefär 30 000 jobb i offentlig
            sektor enligt Konjunkturinstitutets rapport som ni själva refererar
            till i budgetpropositionen. Om man balanserar detta mot nystartsjobb
            och andra subventionerade åtgärder är det ungefär 20 000 som försvann.
          </note>
          <note>
            Ni räknar med att det kommer att försvinna ytterligare 15 000
            under det kommande året när det gäller offentlig sektor. Trots
            detta vill ni inte på något sätt och vis ge några permanenta statsbidrag
            till kommuner och landsting. Min fråga är: Varför?
          </note>
          <note>
            I stället flaggar ni här för ytterligare skattesänkningar som
            naturligtvis kommer att påverka den kommunala sektorn väldigt
            negativt. Min korta fråga där är: Vad är det för arbetsmarknadspolitik
            ni har när ni inte ser till att försörja en av de största sektorerna
            som också är väldigt personalintensiv?
          </note>
          <note type="speaker">
            Anf. 356 EDWARD RIEDL (M) replik:
          </note>
          <note>
            Fru talman! Jag kan konstatera två saker genom ett tidigare förflutet
            inom landstingspolitiken. I år gör Sveriges kommuner och landsting
            de största överskotten någonsin inom sina verksamheter. Lägg till
            det de stora tillförda ekonomiska resurser de har fått under de
            här åren.
          </note>
          <note>
            Jag kan dock konstatera något som är ganska anmärkningsvärt.
            Trots att regeringen tillförde pengar för att kunna skydda välfärdens
            kärna för att man inte skulle behöva säga upp personal i våra
            välfärdssektorer är det S-styrda kommuner och landsting som skär
            mest bland den offentliganställda personalen.
          </note>
          <note>
            Det gör de trots att de har pengar över och trots att regeringen
            tillsköt pengar. Det var både överbryggningspengar och nya medel
            till kommuner och landsting. Trots detta skär S-styrda kommuner
            och landsting ned på personalen rakt in i välfärdens kärna.
          </note>
          <note>
            Hur kan det komma sig att man resonerar på det viset?
          </note>
          <note type="speaker">
            Anf. 357 JOHAN ANDERSSON (S) replik:
          </note>
          <note>
            Fru talman! Jag hör vad du säger, Edward, men du har inte korrekta
            uppgifter. Uppgiften om de stora överskotten som du talar om är
            riktig. Så är det naturligtvis. Det handlar om att kommuner och
            landsting inte tordes använda pengarna. De visste inte om de var
            fleråriga, vilket det har visat sig att det inte var. Det var
            tillfälliga bidrag. Det var en del i det.
          </note>
          <note>
            Jag kommer från en landsända i Östergötland där det varit borgerligt
            styre i landstinget under en ganska lång period. Där rullar man
            underskotten framför sig i stället för att ta tag i de delarna
            när det gäller personal och annat. Jag vet inte om det är ansvarsfull
            politik.
          </note>
          <note type="speaker">
            Anf. 358 EDWARD RIEDL (M) replik:
          </note>
          <note>
            Fru talman! Jag kan bara konstatera att kommuner och landsting
            i Sverige fick överbryggningspengar för att de skulle kunna klara
            de svåra tider som den globala finanskrisen innebar. Det vi ser
            just nu i samtliga Sveriges kommuner och landsting är att skatteunderlaget
            snabbt ökar och att man inte har några problem att klara ekonomin.
          </note>
          <note>
            Det som har hänt är just att man i socialdemokratiskt styrda
            kommuner och landsting har skurit ned på personal och välfärdens
            kärna. Man har tagit bort sjuksköterskor och lärare. Det är problemet
            och inte pengarna, för de finns där. Man har de största överskotten
            i modern tid i våra kommuner och landsting.
          </note>
          <note type="speaker">
            Anf. 359 SVEN-OLOF SÄLLSTRÖM (SD) replik:
          </note>
          <note>
            Fru talman! Jag har bara ett par korta frågor. Först gäller det
            ditt påstående att arbetskraften har ökat. Jo, den har gjort det.
            Det är 290 000 människor som har kommit in i Sverige, och under
            samma tid har ni skapat 100 000 nya jobb. Den ekvationen går inte
            ihop, Edward. Det måste ni förändra.
          </note>
          <note>
            Jag har en fråga till dig. Det gäller arbetstid och de direktiv
            som finns från EU när det gäller arbetstid. Det är trots allt
            så att en del av era arbetslöshetssiffror har räddats av den situationen
            att tiotusentals människor varje dag eller veckovis pendlar över
            Öresund eller in i Norge och jobbar.
          </note>
          <note>
            Många av dem speciellt i de landsdelar där vi kommer ifrån jag
            är själv från Jämtland åker till exempel till Norge och jobbar
            intensivt under ett par veckor för att sedan kunna vara lediga
            en period. EU:s arbetstidsdirektiv tillåter inte det.
          </note>
          <note>
            Är du beredd att stötta ett förslag eller på något vis försöka
            påverka EU så att det blir en möjlighet för dem som bor i vår
            del av Sverige och som har svårt att hitta ett arbete som de är
            utbildade för så att de kan bo kvar på sin bostadsort men jobba
            i andra delar av Sverige på samma sätt som de nu gör i Norge?
          </note>
          <note type="speaker">
            Anf. 360 EDWARD RIEDL (M) replik:
          </note>
          <note>
            Fru talman! Arbetstidslagstiftningen ställer till bekymmer. Där
            tror jag att vi möjligen kan vara överens i en del. Det som dock
            finns är undantag när man är tvungen att ha undantag. Det gäller
            till exempel inom sjukvården, som är ett område som jag kan ganska
            väl. Där har vi väldigt lite av till exempel kärlkirurger. För
            att klara jourlinjer och jourverksamhet dygnet runt har man avsteg.
            Det finns möjligheter att göra de avstegen där det är särskilt
            viktigt.
          </note>
          <note>
            Alla problem kan inte hänföras till invandringen, som du beskriver
            i det första du säger. Det är synd att ni hela tiden har det som
            utgångspunkt. Jag tror tvärtom mot dig att det är oerhört viktigt
            för ett land att se till att man har väldigt stor inflyttning
            av människor. Vi kan också se att de ekonomier i världen som klarar
            sig bäst är de som är öppna och tillmötesgående dit nya människor
            och nya idéer dras.
          </note>
          <note>
            Det är min ambition att fortsätta att verka för att Sverige ska
            ha en positiv syn på att nya människor kommer och berikar vårt
            land.
          </note>
          <note type="speaker">
            Anf. 361 SVEN-OLOF SÄLLSTRÖM (SD) replik:
          </note>
          <note>
            Fru talman! Det är fagra ord. Men ni får inte ihop ekvationen
            om ni hela tiden spär på arbetslösheten. Sedan får du tycka vad
            du vill om att vi hela tiden vill tala om den frågan. Det är ett
            faktum att ni har skapat 100 000 nya jobb samtidigt som vi har
            fått nästan 300 000 nya människor i Sverige. Den ekvationen går
            inte ihop.
          </note>
          <note>
            De ekonomier som just nu går bäst i världen är väl inte de som
            kännetecknas av öppenhet och pluralism. Det är Kina och andra
            tigerekonomier i Sydostasien. Det håller jag inte med om.
          </note>
          <note type="speaker">
            Anf. 362 EDWARD RIEDL (M) replik:
          </note>
          <note>
            Fru talman! Jag kan återigen konstatera att på område efter område
            är Sverigedemokraterna inte nöjda med det Sverige de ser framför
            sig. Jag delar inte er uppfattning. Till skillnad från dig och
            dina partikamrater tycker jag att Sverige är ett bra land. Vi
            har klarat oss väl, och det finns mycket att vara stolt över.
          </note>
          <note>
            I jämförelse med många andra länder har Sverige klarat de utmaningar
            som genom den globala finanskrisen satt oss på prov. Det är ett
            land jag är stolt över, och vi har klarat det väl. Det är inte
            på grund av invandring som vi har haft problem.
          </note>
          <note type="speaker">
            Anf. 363 CHRISTER AKEJ (M):
          </note>
          <note>
            Fru talman! En av de viktigaste frågorna i ett välutvecklat samhälle
            är att det finns jobb och att de i arbetsför ålder har ett arbete
            och därmed en tryggad inkomst. Det ger för människan en grundtrygghet,
            ett välmående och en social samhörighet.
          </note>
          <note>
            Sedan finns det så klart en grupp som inte har denna möjlighet
            att genom eget arbete trygga sitt uppehälle. Då måste vi ha ett
            starkt samhälle som kan stödja och hjälpa dessa människor.
          </note>
          <note>
            Regeringen har tydligt fört en arbetslinje där man målmedvetet
            har strävat efter att så många som möjligt ska vara i arbete.
            Det har också lyckats. Ju fler som är i arbete, desto starkare
            samhälle och bättre välfärd kan vi skapa för att på ett ännu bättre
            sätt ta hand om dem som inte har möjlighet till ett eget arbete.
          </note>
          <note>
            Vi får aldrig bli ett kyligt och inhumant samhälle som inte på
            ett bra sätt tar hand om de svaga. Trots att en av de svåraste
            ekonomiska kriserna någonsin svept över världen har sysselsättningen
            i vårt land legat på en relativt hög nivå i jämförelse med många
            andra länder.
          </note>
          <note>
            Vi har i vårt land en arbetslöshet som ligger under EU-genomsnittet.
            Antalet sysselsatta i vårt land var vid senaste valet större än
            när alliansregeringen tillträdde 2006. I Sverige fanns då drygt
            4 ½ miljon sysselsatta. Nu i höst fyra år senare hade antalet
            ökat till drygt 4,6 miljoner, det vill säga 100 000 fler i jobb.
          </note>
          <note>
            Många insatser har gjorts för att stimulera sysselsättningen
            och göra det lättare att anställa. Detta måste fortsätta. Det
            övergripande målet måste vara full sysselsättning.
          </note>
          <note>
            Viktiga reformer har varit ROT och RUT. När det gäller ROT har
            det utöver att det har skapat fler arbeten inom byggsektorn och
            satt fart på byggindustrin medfört att många nedgångna och slitna
            fastigheter har rustats upp. Det är självfallet positivt. Det
            är viktigt att invånarna i vårt land kan erbjudas boende i fräscha,
            välutrustade bostäder med modern standard.
          </note>
          <note>
            Om RUT, reformen om avdragsrätt för hushållsnära tjänster, har
            det varit delade uppfattningar. Även denna reform har varit framgångsrik.
            Den har skapat många nya arbeten över 10 000 enligt färsk statistik.
            Många av dem som har fått arbete genom denna reform har tidigare
            stått långt från arbetsmarknaden. Vidare har många jobb som tidigare
            har varit svarta blivit vita. De som nu har fått jobb genom denna
            reform har fått en sysselsättning med avtalsenlig lön i likhet
            med andra grupper. Jag kan inte förstå hur man vill motverka detta.
          </note>
          <note>
            För många äldre har RUT-reformen haft särskilt stor betydelse.
            Ett exempel är min hemkommun Simrishamn på Österlen, som är en
            av de kommuner i landet som har flest äldre. Reformen har medfört
            att många äldre har klarat att bo kvar längre i sina hem då de
            har fått hjälp att sköta de sysslor som de annars inte skulle
            klara själva. Det har också medfört att många äldre nu inte äventyrar
            sin hälsa genom att tvingas göra sådant som de inte borde göra.
          </note>
          <note>
            Byråkratin och myndighetsutövningen kring företagen ska vara
            enkel. Det ska inte vara en onödig belastning. Den företagare
            som har ett välskött företag får inte drabbas av onödiga myndighetsbesök
            och därmed pålagor. Företagaren måste känna att han eller hon
            har ett förtroende från samhället sida och inte tvärtom att det
            finns en misstro.
          </note>
          <note>
            Det pågår nu en översyn i vår regering av detta som är efterlängtad
            och vällovlig. Det är också viktigt att våra företag får konkurrera
            på samma villkor som sina kolleger i andra länder.
          </note>
          <note>
            Fru talman! En viktig fråga är miljön. Där måste vi ligga långt
            framme och vara ett föredöme. Självfallet måste vi se över vårt
            levnadssätt och stimulera och uppmuntra ett mer miljö- och naturvänligt
            levnadssätt. Klimatfrågan är otroligt viktig. Forskarrapporter
            målar upp en dyster bild av hur det kommer att se ut inom en inte
            alldeles avlägsen framtid om vi inte omgående gör något. Dock
            måste vi göra detta i en positiv riktning genom utbildning, uppmuntran
            och olika stimulanser inte genom förbud. Vi får inte heller slå
            undan benen på olika näringar genom olika former av straffbeskattningar.
          </note>
          <note>
            Jag bor i en liten by, Hannas, mitt på den österlenska slätten
            helt omgiven av duktiga lantbrukare. Dessa är väl medvetna om
            att vi måste värna och vara rädda om naturen så att den kan överlämnas
            till nästa generation att bruka som man har gjort i generationer
            bakåt. Dessa lantbrukare är också kostnadsmedvetna och vill inte
            i något läge tillföra onödigt mycket gödsel eller sprutmedel.
            Det går inte att drastiskt straffbeskatta dessa lantbruksföretag.
            Det innebär bara att de måste sänka sin produktion och minska
            antalet anställda, och Sverige kommer att öka sitt importberoende
            av livsmedel livsmedel som framställs under väsentligt mindre
            miljövänliga betingelser.
          </note>
          <note>
            En annan fråga är transporterna. Givetvis måste fordonstillverkarna
            ha kravet på sig att ta fram nya fordon som är miljövänliga och
            drivs av förnybara drivmedel. Merparten av industrin är beroende
            av transporter. Om man inför drastiskt höjda energiskatter på
            nuvarande drivmedel innan det på bred front finns alternativ äventyras
            lönsamheten.
          </note>
          <note>
            Fru talman! Hela landsbygden kommer att hotas om man inför straffbeskattning
            av drivmedel. Merparten av dem som i dag bor på landsbygden är
            för sin dagliga gärning beroende av bilen som transportmedel.
            Kollektivtrafiken kommer inte inom överskådlig tid att vara möjlig
            att bygga ut så att den täcker landsbygdsinvånarnas behov.
          </note>
          <note>
            Jag vill ha en levande landsbygd med alla de kvaliteter detta
            innebär för människan en levande landsbygd där man kan leva, verka
            och bo.
          </note>
          <note type="speaker">
            Anf. 364 PATRIK BJÖRCK (S) replik:
          </note>
          <note>
            Fru talman! Jag har lyssnat på Christer Akej och en del av hans
            kolleger här under kvällen. Ett genomgående tema är att de är
            så väldigt nöjda med den förda politiken, särskilt arbetsmarknadspolitiken.
            Jag har inte riktigt förstått vad denna nöjdhet har gått ut på
            med tanke på den massarbetslöshet som vi lider av.
          </note>
          <note>
            Men nu lyckades Christer Akej förklara det för mig. Det är nämligen
            så att så länge det är fler sysselsatta än det var 2006 har man
            lyckats. Det är definitionen; då är man nöjd. Det förskräcker
            naturligtvis, men nu har jag förstått varför man är nöjd.
          </note>
          <note>
            Jag vill ställa en fråga. Vi ska aldrig bli ett kyligt samhälle
            som inte tar hand om de svaga det var Christer Akejs vision. Får
            jag fråga Christer Akej: Tycker han att det går ihop med de förfärliga
            levnadsöden som har passerat revy i form av de sjuka människor
            som har misshandlats i den sjukförsäkringsreform som har varit
            en del av Moderaternas arbetslinje? Det är dödssjuka människor
            som under förnedrande former har tvingats söka arbete. Hur definierar
            man det, om inte som ett kyligt samhälle som inte tar hand om
            de svaga?
          </note>
          <note type="speaker">
            Anf. 365 CHRISTER AKEJ (M) replik:
          </note>
          <note>
            Fru talman! Självfallet ska man inte vara nöjd så länge det över
            huvud taget finns någon arbetslöshet. Men jag är nöjd såtillvida
            att vi har fler sysselsatta i vårt land i dag än när alliansregeringen
            tog över efter Socialdemokraterna 2006.
          </note>
          <note>
            Jag är också nöjd med att vi i vårt land har klarat oss väsentligt
            bättre än många andra socialdemokratiskt styrda länder i Europa.
          </note>
          <note type="speaker">
            Anf. 366 PATRIK BJÖRCK (S) replik:
          </note>
          <note>
            Fru talman! Nu slog återigen Christer Akej fast målet att det
            hela tiden är fler sysselsatta än 2006 som gäller. Jag kan säga
            att jag inte tycker att det är ett rimligt mål i arbetsmarknadspolitiken.
            Det kommer vi att få diskutera fortsättningsvis.
          </note>
          <note>
            Frågan var: Kan man betrakta det på något annat sätt än att det
            moderata samhället är ett kyligt samhälle som inte tar hand om
            de svaga när man behandlar sjuka människor på det sätt som vi
            har sett många exempel på de senaste åren?
          </note>
          <note type="speaker">
            Anf. 367 CHRISTER AKEJ (M) replik:
          </note>
          <note>
            Fru talman! Jag tyckte att det var ett kyligt samhälle som Socialdemokraterna
            lämnade ifrån sig 2006 när det fanns stora mängder personer som
            hade arbetsförmåga men som stod utanför arbetsmarknaden.
          </note>
          <note>
            Jag tycker att det är cyniskt när de som har förmåga och vill
            arbeta inte ges denna möjlighet och möjligheten att komma tillbaka
            med olika åtgärder. För att dölja arbetslösheten inför man då
            i stället olika typer av åtgärder som förtidspensionering.
          </note>
          <note type="speaker">
            Anf. 368 JOHAN ANDERSSON (S) replik:
          </note>
          <note>
            Fru talman! Jag har en kort fråga till Christer Akej utifrån
            hans anförande. Det handlar om ROT-avdrag när det gäller allmännyttan.
            Varför är Moderaterna och den borgerliga regeringen så kallhamrat
            inställda till detta? Det skulle vara ett utmärkt sätt att verkligen
            få skjuts på byggsektorn. Allmännyttan står ju för ett stort bestånd,
            och vi har ganska stora bekymmer med den runt om i landet dock
            kanske inte i Christer Akejs hemby men i många andra orter.
          </note>
          <note type="speaker">
            Anf. 369 CHRISTER AKEJ (M) replik:
          </note>
          <note>
            Fru talman! Det är en fråga som man alltid måste diskutera i
            förhållande till den resursmängd man har. Var ska man sätta in
            resurserna? Var ger de bäst effekt? Här har man valt att satsa
            på privatbostäder så att det ges möjlighet att rusta upp dem.
          </note>
          <note>
            Vi har dessutom RUT-reformen som nära tangerar detta. Den har
            medfört något positivt med över 10 000 nya personer i arbete som
            tidigare stod långt från arbetsmarknaden.
          </note>
          <note type="speaker">
            Anf. 370 JOHAN ANDERSSON (S) replik:
          </note>
          <note>
            Fru talman! Då kommer naturligtvis frågan om RUT-avdraget in
            i den här delen. Jag kan fundera på varför det är viktigare än
            att stimulera ROT-avdrag när det gäller allmännyttan.
          </note>
          <note type="speaker">
            Anf. 371 CHRISTER AKEJ (M) replik:
          </note>
          <note>
            Fru talman! Det är återigen samma sak: ett övervägande av var
            man vill sätta in resurserna när man har resurser som är begränsade.
            Var anser man att de ger störst effekt? Jag tycker att man har
            gjort ett bra urval och fattat ett bra beslut här.
          </note>
          <note type="speaker">
            Anf. 372 JASENKO OMANOVIC (S):
          </note>
          <note>
            Fru talman! Ämnet för dagens allmänpolitiska debatt är just nu
            arbetsmarknad och regionalpolitik. Jag har tänkt prata lite mer
            om regionalpolitiken, fru talman, än om arbetsmarknaden. Men egentligen
            är kopplingen stark. Det handlar om statliga myndigheter eller
            om statliga myndigheter och den regionala politiken.
          </note>
          <note>
            Statstjänstemannaförbundet brukar beskriva att arbeta inom en
            statlig verksamhet är som att arbeta på statens och medborgarnas
            uppdrag. Medborgarnas uppdrag har vi fått förtroendet att ta hand
            om.
          </note>
          <note>
            Riksdagen ställer årligen krav på effektivisering när det gäller
            den verksamhet som statliga myndigheter har i uppdrag att bedriva.
            Det kan faktiskt leda till att verksamheten blir mer och mer fokuserad
            på den kärnuppgift som en statlig myndighet kan ha. Allt annat
            arbete som behövs för att kunna klara av de uppsatta målen för
            myndigheterna måste upphandlas på marknaden. Det är någon annan
            som ska sköta detta.
          </note>
          <note>
            I fjol köpte statliga myndigheter varor och tjänster för ungefär
            160 miljarder. Man har köpt alltifrån pansarvagnar till fikabröd
            för dessa 160 miljarder. 160 miljarder skulle kunna göra vem som
            helst till en stark aktör på marknaden.
          </note>
          <note>
            Fru talman! De effektiviseringskrav som jag redan har nämnt har
            i många fall lett till att statliga myndigheter har genomgått
            stora omorganisationer. Tyvärr kan man konstatera att under den
            senaste mandatperioden har dessa omorganisationer skett utan att
            politiken har tagit sitt ansvar. Vi som har fått medborgarnas
            uppdrag och förtroende har inte varit med i dessa omorganisationer.
          </note>
          <note>
            Stora delar av statliga verksamheter har flyttats från mindre
            orter till storstäderna och till stora regioncentrum. I mitt eget
            hemlän har tre kommuner drabbats särskilt hårt. Ånge, Sollefteå
            och Härnösand har tappat flera hundra arbetstillfällen. 300 statliga
            jobb har försvunnit från min egen hemkommun Härnösand under de
            senaste fyra åren.
          </note>
          <note>
            Fru talman! Detta har inte enbart drabbat de anställda på de
            här statliga myndigheterna, utan det har drabbat småföretagare
            i de här tre kommunerna ganska hårt. De här småföretagarna har
            förlorat möjligheten att vara med och ta sin lilla del av 160-miljarderskakan.
            De har förlorat den möjligheten genom att de har förlorat kunder.
            Kunden har flyttat från kommunen och verksamhetsområdet. Det kan
            handla om många småföretagare. Det kan handla om en hyresvärd
            eller en taxiverksamhet. Jag nämnde fikabrödet. Det kan handla
            om den lokala bagaren. Det kan handla om städfirman, bilförsäljaren,
            låssmeden med flera.
          </note>
          <note>
            Politik är att vilja. Alliansen har under de senaste fyra åren
            visat att de fullständigt saknar vilja att ha en regionalpolitik.
          </note>
          <note>
            Fru talman! Som jag har nämnt har det drabbat småföretag i mitt
            län. Det har drabbat dem som behöver möjlighet att få ännu fler
            kunder. Det har drabbat kommuninvånare i en region som med den
            lilla styrningen, med den politiska viljan, skulle kunna växa
            och bli större. Det skulle ge ännu fler möjligheter till kommuninvånarna,
            men där det saknas politisk vilja försvinner möjligheterna.
          </note>
          <note>
            I detta anförande instämde Johan Andersson (S).
          </note>
          <note type="speaker">
            Anf. 373 GUNNAR ANDRÉN (FP) replik:
          </note>
          <note>
            Fru talman! Det är en intressant ideologisk diskussion som Jasenko
            Omanovic tar upp. Just i Västernorrland har staten investerat
            väldigt mycket under senare år genom Botniabanan. Det rör sig
            om ungefär 20 miljarder kronor. Men det är inte det som Jasenko
            tar upp här utan det är frågan om vad statlig sysselsättning är
            till för.
          </note>
          <note>
            Det är riktigt att Härnösand har drabbats ganska hårt och förlorat
            många jobb. Det beror på att det har varit den stad i Sverige
            som har haft den högsta andelen statligt anställda över huvud
            taget. När sådan verksamhet rationaliseras förlorar man jobb.
          </note>
          <note>
            I Ånge har man haft SJ och Posten. Där har det också förlorats
            jobb. Jag tror att alla statliga verksamheter dess värre kommer
            att undergå en viss rationaliseringsverksamhet. Vi andra kan inte
            betala för jobb som inte längre behövs.
          </note>
          <note type="speaker">
            Anf. 374 JASENKO OMANOVIC (S) replik:
          </note>
          <note>
            Fru talman! Jag hoppas att Gunnar har lyssnat på vad jag har
            sagt. Jag har nämnt att det finns ett årligt uppdrag här att effektivisera
            verksamheten. Jag tycker att det är rätt att ha det uppdraget
            och effektivisera de verksamheter som statliga myndigheter har
            i uppdrag att bedriva. Men man kan ju ha den politiska viljan
            att sprida ut verksamheten över landet och inte koncentrera den
            till vissa ställen. Vi i det här landet har satsat på kompetens,
            utbyggnad av bredband och högskolor. Det finns exakt samma möjligheter
            att bedriva verksamheter ute i landet som i stora städer. Därför
            är det viktigt att ha den viljan om man verkligen vill att hela
            landet ska leva.
          </note>
          <note type="speaker">
            Anf. 375 GUNNAR ANDRÉN (FP) replik:
          </note>
          <note>
            Fru talman! Jag tror att Västernorrland, inte minst genom lokalisering
            av flera statliga verk till Sundsvall och Härnösand, är ganska
            väl tillgodosett jämfört med till exempel Jönköpings län eller
            Kalmar län som inte har någonting. Det här är en avvägning.
          </note>
          <note>
            Jag tror att en stor förändring har inträffat, och den har också
            drabbat Östersund, genom att den militära verksamheten har avvecklats.
            Det har naturligtvis spelat en väldigt stor roll, men vi kan inte
            ha militära förband som inte har någon verksamhet av betydelse
            för landet.
          </note>
          <note type="speaker">
            Anf. 376 JASENKO OMANOVIC (S) replik:
          </note>
          <note>
            Fru talman! Jag har valt att fokusera på Västernorrland för att
            jag kommer därifrån, men den här situationen finns över hela landet.
            Det saknas en regionalpolitik. Det saknas en vilja att ge de regionalpolitiska
            verktygen för att hela landet ska leva. Det kan inte Gunnar Andrén
            komma ifrån.
          </note>
          <note type="speaker">
            Anf. 377 SVEN-OLOF SÄLLSTRÖM (SD) replik:
          </note>
          <note>
            Fru talman! Jag är född och uppvuxen i Ånge. Jag har många släktingar
            och vänner kvar i Ånge. Det är klart att det är en tragedi för
            Ånge när både Posten och järnvägen har lagt ned så mycket.
          </note>
          <note>
            Men det går ändå inte på sikt att alltid säga att staten ska
            stå för fiolerna. Man måste ha ett bra företagsklimat. Man måste
            vara inbjudande. Man måste stötta sina lokala företagare. Jag
            vet hur det är i Ånge, och jag vet hur det är i grannkommunen
            Bräcke. Det är socialdemokratiskt styrda kommuner. Man är missunnsam.
            Kommunen handlar inte av de egna småföretagarna. Det behöver man
            fundera på. Det måste man börja göra, speciellt när det gäller
            summor som inte når upp till gränsen för reglerna i lagen om offentlig
            upphandling.
          </note>
          <note>
            Jag vill också passa på att ge lite beröm till Alliansen som
            har satsat ett antal miljarder i riskkapital. Jag hoppas att Ånges
            blivande företagare också kan få del av detta. Företagare måste
            få stöttning av de socialdemokratiska kommunerna i Ånge, Bräcke
            och andra kommuner i dessa områden. Man kan inte fortsätta att
            vara så missunnsamma som man är.
          </note>
          <note type="speaker">
            Anf. 378 JASENKO OMANOVIC (S) replik:
          </note>
          <note>
            Fru talman! Jag uppfattade inte att jag fick någon direkt fråga.
            Men jag kan säga så att när det gäller de 2 miljarder som Alliansen
            säger ska finnas i landsbygdsstöd är det fortfarande så att alla
            statliga myndigheter som kan ha i uppdrag att jobba med det här
            inte har fått klart för sig vad det handlar om. Det är ingen,
            förutom förmodligen någon på Rosenbad, som vet vad de här 2 miljarderna
            handlar om. Och vem kommer att kunna ta del av dem?
          </note>
          <note type="speaker">
            Anf. 379 SVEN-OLOF SÄLLSTRÖM (SD) replik:
          </note>
          <note>
            Fru talman! Då har jag en mer konkret fråga.
          </note>
          <note>
            Arbetsmiljöverket hade en dragning i dag på arbetsmarknadsutskottet.
            Det råder oklarheter om det är förenligt med lagen om offentlig
            upphandling att ställa krav på att svensk arbetsmiljölagstiftning
            ska gälla i Sverige även för företag som kommer utifrån och arbetar
            i Sverige. Är Socialdemokraterna beredda att se över det och se
            till att i Sverige gäller svensk arbetsmiljölagstiftning oavsett
            varifrån företagen kommer?
          </note>
          <note type="speaker">
            Anf. 380 JASENKO OMANOVIC (S) replik:
          </note>
          <note>
            Fru talman! Jag tror att ingen kan missförstå vad Socialdemokraterna
            står för när det gäller både jobben och arbetskraften i Sverige.
            Allt jobb som utförs i Sverige vill vi ska omfattas av och betalas
            på den nivå som kollektivavtalet säger, och samtliga förmåner
            som en svensk arbetstagare har ska också arbetstagare som kommer
            utifrån ha.
          </note>
          <note type="speaker">
            Anf. 381 ANNA WALLÉN (S):
          </note>
          <note>
            Fru talman! De som är unga i dag ska bära upp samhället i morgon.
            Unga står för en stor positiv kraft i samhället. De är kreativa,
            och de ser nya lösningar. Att ingjuta hopp och framtidstro i dagens
            unga generation är en viktig framtidsinvestering.
          </note>
          <note>
            I dag står vi inför en enorm utmaning. Ungdomsarbetslösheten
            ökar. Fler och fler unga börjar ge upp hoppet och helt tappa tron
            på framtiden. Alla partier pratar om hur viktiga ungdomar är,
            men för oss socialdemokrater är det viktigt att inte bara prata
            utan också leverera en politik som fångar upp de drömmar och förväntningar
            som finns.
          </note>
          <note>
            Att inte efterfrågas på arbetsmarknaden och att inte klara sin
            egen försörjning gör det oerhört svårt att skaffa en bostad och
            kunna bilda familj. Fler lägenheter behöver byggas. Unga som flyttar
            hemifrån vill inte bli inneboende.
          </note>
          <note>
            Vi politiker diskuterar ofta den svåra situation som många arbetslösa
            unga har, men jag skulle också vilja dela med mig av någonting
            som är lite positivt.
          </note>
          <note>
            Jag kommer från Västerås, och just nu pågår ett projekt där som
            heter YOU, Yrkesorientering för unga. Arbetsgivare i olika branscher
            berättar vilka jobb som finns och vad som krävs för att få de
            här jobben. De finns också med för att ge ungdomarna en individuell
            väg till just det här jobbet.
          </note>
          <note>
            Projektet YOU börjar med tre månaders praktik hos en arbetsgivare.
            Efter halva tiden ritas en personlig karta utifrån vilka jobb
            som finns och hur vägen dit ska se ut. Vilken typ av utbildning
            krävs för att få det här jobbet? Vilka kurser behöver den här
            ungdomen komplettera sin utbildning med? Det här är frågor som
            arbetsgivaren ska ge svar på. Det handlar i princip om frågan:
            Hur blir den här ungdomen anställningsbar?
          </note>
          <note>
            Resultaten ser väldigt bra ut, men framför allt är det viktigt
            att våra unga ser vilka jobb som finns och vet vad som krävs för
            att få dem.
          </note>
          <note>
            Jag träffade en ung tjej i det här projektet som inte ens hade
            haft en aning om att hon var teknikintresserad. Hon studerar nu
            till att bli civilingenjör. Hon hade aldrig föreställt sig vilka
            spännande jobb som finns på många av Västerås företag.
          </note>
          <note>
            Det som är viktigt med det här projektet är att i stället för
            att du studerar det du tror att du borde läsa för att få det framtida
            jobbet säger arbetsgivaren: Exakt det här vill vi att du ska studera
            för att få just det här jobbet.
          </note>
          <note>
            Kanske är det drömjobbet för den ungdomen.
          </note>
          <note>
            Näringslivet har en oerhört viktig roll i det här. Man måste
            öppna för rekrytering, ta ett ansvar och visa vilka möjligheter
            som finns inom företagen och vad som krävs för att få jobb där.
            Men samtidigt måste skolan också bli mycket bättre på att rusta
            våra unga för arbetslivet.
          </note>
          <note>
            Det här är ett bra exempel. Jag tycker goda exempel också ska
            spridas. Man kan lära mycket av det vi gör i Västerås.
          </note>
          <note>
            Men ett problem som finns i det här projektet är att Arbetsförmedlingen,
            som ansvarar för matchningen, att den unga hittar rätt arbetsgivare,
            inte har tid. Jag tycker att Arbetsförmedlingen måste få mycket
            större utrymme för att satsa på bra lokala projekt.
          </note>
          <note>
            I detta anförande instämde Johan Andersson (S).
          </note>
          <note>
            Övrigt
          </note>
          <note type="speaker">
            Anf. 382 EVA-LENA JANSSON (S):
          </note>
          <note>
            Fru talman! Jag har anmält mig i ämnet jämlikhet, och jag ska
            prata om en motion och några frågor som vi socialdemokrater från
            Örebro länsbänk vill lyfta.
          </note>
          <note>
            Sverige ska vara ett jämlikt land det är ett viktigt politiskt
            mål och för att nå dit måste vi skapa fler möjligheter. Barns
            framtid ska inte avgöras av vad föräldrarna tjänar eller var man
            bor. Utbildning och trygghet ska vara för alla så att vi kan utvecklas
            genom hela livet. Vård ska ges på lika villkor, och hälsoklyftor
            ska minskas. Kvinnor och män ska ha samma möjligheter att påverka
            både sina egna liv och samhällsutvecklingen i stort. Ingen ska
            hindras av diskriminering. Alla ska kunna förverkliga sina drömmar
            och utveckla sina förmågor.
          </note>
          <note>
            Ett jämlikt Sverige är också ett framgångsrikt Sverige genom
            att all begåvning, alla talanger och all arbetsvilja tas till
            vara. Så är det inte i dag. Utvecklingen går dess värre i en helt
            annan riktning.
          </note>
          <note>
            Fru talman! Ojämlikheten ekonomiskt och socialt har ökat i Sverige
            under de senaste decennierna och förstärkts genom en rad beslut
            under den senaste mandatperioden. Stora skattesänkningar har ytterligare
            förstärkt en långsiktig trend mot en mer ojämn inkomstfördelning.
            Klyftorna ökar, både mellan människor med höga respektive låga
            inkomster och mellan kvinnor och män. Segregationen i våra större
            kommuner har tilltagit. Långtidsarbetslösheten biter sig fast
            på farligt höga nivåer.
          </note>
          <note>
            Förändringarna i våra trygghetsförsäkringar har gjort arbetslösa
            och svårt sjuka människor försäkringslösa. Många tvingas söka
            socialbidrag. Det har blivit stora revor i välfärden när strokesjuka
            personer och andra svårt sjuka tvingas söka socialbidrag och blir
            utförsäkrade.
          </note>
          <note>
            Barnfattigdomen har ökat. I rapport efter rapport redovisas att
            vissa barn inte längre kan se vad det står på tavlan, och anledningen
            till att de inte kan se vad som står på tavlan är att deras föräldrar
            inte har haft råd att köpa glasögon. Många av barnen kan inte
            åka bort på sommarlovet utan får stanna hemma. Barnfattigdomen
            har ökat, och andelen ensamstående kvinnor med barn som i dag
            är i behov av välgörenhet från olika inrättningar har ökat i Sverige.
            Det är inte ett land som vi trivs i och som vi vill se framför
            oss.
          </note>
          <note>
            Den här utvecklingen är inte värdig ett välfärdsland som Sverige.
            För mig och oss andra som är socialdemokrater är minskade klyftor
            och större jämlikhet viktiga politiska mål. I grunden bottnar
            det i vår uppfattning om alla människors lika värde och lika rätt.
            Vi vet att människors livsmöjligheter skiljer sig åt beroende
            på arv, ekonomiska villkor och social miljö. Politiken kan och
            ska därför på olika sätt bidra till att utjämna dessa skillnader.
            Ett jämlikt samhälle ökar människors reella frihet och valmöjligheter
            vilket också ökar den sociala rörligheten och bidrar till en mer
            dynamisk ekonomi.
          </note>
          <note>
            Företrädare för de olika partierna har i dag pekat på att man
            ändå har sett brister. Om man tycker att det är viktigt med ett
            jämlikt samhälle och känner samma oro som vi gör kan man, när
            riksdagen hanterar den motion där vi tar upp de här frågorna,
            vara med och bidra till att ge regeringen i uppdrag att tillsätta
            en jämlikhetskommission för att analysera skillnaderna i livsvillkor
            och därefter föreslå förändringar för att öka den sociala rörligheten
            och också komma till rätta med den ojämlikhet som i dag finns
            i Sverige.
          </note>
          <note>
            I detta anförande instämde Anna Wallén (S).
          </note>
          <note type="speaker">
            Anf. 383 JOHAN FORSSELL (M) replik:
          </note>
          <note>
            Fru talman! Jag tycker att det är en väldigt bra debatt som vi
            har just nu. Det är roligt att så många från oppositionen är på
            plats. Jag tycker samtidigt att det var lite tråkigt att det inte
            var någon från De rödgröna här alldeles nyss när vi diskuterade
            försvars- och utrikesfrågor. Jag hoppas att vi kan få se ett lika
            stort engagemang i de frågorna framöver som i dessa.
          </note>
          <note>
            Eva-Lena talar, tycker jag, väldigt klokt om minskade klyftor.
            Jag tror att vi är många som kan skriva under på den målsättningen.
            Men politik är inte bara att vilja utan också att ha en plan för
            hur man ska nå målen.
          </note>
          <note>
            De rödgröna har precis presenterat sin gemensamma budget, och
            det är i mångt och mycket samma politik som man gick fram i årets
            val med: Det ska löna sig mindre att arbeta, det ska bli dyrare
            att anställa unga, det ska bli sämre möjligheter för företag att
            verka.
          </note>
          <note>
            Jag tyckte aldrig att jag i valet fick något svar på hur det
            skulle leda till ett mer jämlikt Sverige. Kanske kan vi få det
            nu?
          </note>
          <note type="speaker">
            Anf. 384 EVA-LENA JANSSON (S) replik:
          </note>
          <note>
            Fru talman! Johan Forssell recenserar vår budget och de frågor
            som vi tar upp för att försöka utjämna de ekonomiska skillnader
            vi ser. Vi säger att skattesänkningar inte är lösningen på problemet
            om människors fattigdom ökar när man river sönder välfärden. När
            människor som är sjuka och arbetslösa tvingas söka socialbidrag
            ökar skillnaderna och därmed ojämlikheten i Sverige. Vi tror inte
            att lösningen på det är ökade skattesänkningar för dem som redan
            har pengar. Det är nog svaret till Johan Forssell.
          </note>
          <note type="speaker">
            Anf. 385 JOHAN FORSSELL (M) replik:
          </note>
          <note>
            Fru talman! Eva-Lena Jansson glömde bort att berätta att majoriteten
            av de skattesänkningar som hon talar om har gått till låg- och
            medelinkomsttagare. Jag tror att det är väldigt många människor
            som uppskattar att få de där extra pengarna varje månad och känner
            att det lönar sig att arbeta.
          </note>
          <note>
            Jag tror att grunden för ett samhälle som håller ihop är ett
            samhälle där det finns arbete, där det är låga trösklar in till
            arbetsmarknaden och där man kan lämna skolan och gå rakt in på
            arbetsmarknaden.
          </note>
          <note>
            Då räcker det inte bara att hålla tal, utan då måste vi också
            föra en politik för fler jobb. Det är där jag tycker att Socialdemokraterna
            fortfarande brister.
          </note>
          <note type="speaker">
            Anf. 386 EVA-LENA JANSSON (S) replik:
          </note>
          <note>
            Fru talman! Jag tror att Johan Forssell egentligen missade vad
            min poäng var. Jag tror att samhället blir mycket starkare om
            man håller ihop, om man inte delar upp människor i vi och de,
            om man inte delar upp människor i närande och tärande, som jag
            tycker att den moderata regeringen har gjort under hela den förra
            mandatperioden. Man har sagt att det är några som är mindre värda,
            och därför ska de inte ha så mycket ersättning. De ska förstå
            att om man blir fattig blir man hungrig, och därmed kommer man
            att jaga jobb mycket bättre. Vi tror inte att sjuka blir friska
            bara för att de blir fattiga.
          </note>
          <note type="speaker">
            Anf. 387 CARINA HÄGG (S):
          </note>
          <note>
            Fru talman! Spelet om nedrustning fortsätter, även om det i dag
            är 65 år sedan USA fällde atombomberna i Hiroshima och Nagasaki
            i Japan. Det var i slutskedet av andra världskriget. Bomberna
            utplånade de båda städerna. Konsekvenserna var förödande då och
            för lång tid framöver. Långt efter bombningarna dog människor
            i strålskador, och i dag är cancer en vanlig dödsorsak i det området.
          </note>
          <note>
            Vi väntade under förra mandatperioden, men regeringen tog inga
            nedrustningsinitiativ. Vi hade tolvpunktsprogram, och vi fortsätter
            driva de frågorna. Vi hade hoppats att det skulle komma initiativ,
            och vi vet att Carl Bildt sträckte sig så långt att han skrev
            en artikel med en polsk kollega om att dra tillbaka taktiska kärnvapen
            i Europa. Å andra sidan skrev han en artikel ihop med en annan
            person, Anders Rasmussen från Danmark, i vilken han tvärtom hävdade
            rustningsfrågorna.
          </note>
          <note>
            Men vi vidhåller att kärnvapnen tillsammans med klimathotet är
            det största hotet mot mänskligheten. Vi kan med politik påverka
            båda hoten, men till skillnad från klimathotet kan vi i förlängningen
            förbjuda kärnvapen, det vill säga att vi kan få en kärnvapenkonvention,
            NWC som det heter.
          </note>
          <note>
            S-kvinnor som jag tillhör har en lång historia av pådrivande
            för nedrustning och mot spridning av kärnvapen. Vår kamp i Inga
            Thorssons anda är i frontlinjen. Det är ingen slump att vi bland
            de första i Sverige har sagt att det är viktigt att kämpa för
            en konvention mot kärnvapen.
          </note>
          <note>
            Jag förstår att det inte är enkelt, att det kommer att vara många
            stenar på vägen och att det kommer att ta lång tid. Men jag tycker
            att vi i en så här angelägen fråga har anledning att anspänna
            oss och göra vad vi kan för att nå det målet. Det är aldrig för
            sent att anstränga sig i den riktningen.
          </note>
          <note>
            I dag har vår världsbild förändrats, men kärnvapenhotet finns
            fortfarande kvar. Vi vet att fler länder vill skaffa sig kärnvapen.
            Vi följer oroligt utvecklingen i Pakistan, Nordkorea, Iran, Israel
            och Indien. Iran försöker skaffa sig kärnvapen det är en fråga
            som har varit aktuell just i dag. Israel anses redan ha det. Det
            är oroligt i regionen med ständiga spänningar och konflikter.
            Vi riskerar i dag en större spridning av kärnvapen, och det finns
            även risk att kärnvapen hamnar i händerna på terrorister.
          </note>
          <note>
            Då krävs det att vi tar initiativ och att vi är en stark röst
            för en kärnvapenfri värld. Men i dag är Sveriges röst svag. EU
            har en splittrad röst. Vi skulle kanske kunna göra mer tillsammans
            i det nordiska samarbetet.
          </note>
          <note>
            Det finns öppningar för att bidra till konkreta resultat för
            nedrustning och icke-spridning. Under översynskonferensen av icke-spridningsfördraget
            om kärnvapen i FN, som jag själv deltog i under maj, tog flera
            länder upp att förhandlingar om en kärnvapenkonvention och ett
            totalförbud mot kärnvapen måste sätta i gång snarast. En del var
            modigare i korridorerna och sidoseminarier än vad de var inne
            i konferenssalarna. Några har också har gått vidare, som Österrike,
            med de här tankegångarna. Det har nyligen varit nya samtal i FN
            i den riktningen om de här frågorna.
          </note>
          <note>
            Men Sverige var inte och är inte ett av de länderna. Konkreta
            initiativ saknades från utrikesminister Carl Bildt i samband med
            NPT-konferensen, och så är det fortfarande. Ändå vet vi att det
            i dag finns mer än 22 000 kärnvapen i världen, varav ca 6 000
            står i hög avfyringsberedskap och kan användas inom några minuter.
          </note>
          <note>
            Dagens nedrustningsregim har visat sig vara otillräcklig för
            att förmå kärnvapenstaterna att minska sina arsenaler. Vägen till
            en kärnvapenkonvention må vara lång, men jag hoppas att det finns
            stöd i denna kammare för att förbjuda utveckling, framställning,
            utplacering, lagring, överföring, test och hot om användning samt
            själva användningen det yttersta utplånandet av mänskligheten.
          </note>
          <note>
            Sverige kan åter bli världsbäst på kärnvapennedrustning, men
            vem vill? Jag vill, S-kvinnor vill, den socialdemokratiska gruppen
            vill. Vilka vill driva det här arbetet tillsammans med oss?
          </note>
          <note type="speaker">
            Anf. 388 METIN ATASEVEN (M):
          </note>
          <note>
            Fru talman! Det bästa brottet föregås av en lång och omsorgsfull
            planering. Det bästa brottet grundar sig på kunskap och rekognosering.
            Det bästa brottet är det som aldrig genomförs.
          </note>
          <note>
            Då är frågan: Varför sker så många brott, och varför begår ungdomar
            brott? Svaren är svårfunna, så låt oss vända på frågan: Varför
            begår människor inte brott?
          </note>
          <note>
            Fru talman! Om vi frågar oss varför de flesta av oss avstår från
            att begå brottsliga gärningar är svaren lättare att finna än om
            vi frågar oss varför människor begår brott. Det underlättar ytterligare
            om vi tänker oss tillbaka i tiden och ser till de nätverk och
            de strukturer som funnits kring oss under vår uppväxttid.
          </note>
          <note>
            Vi påverkas alla av den miljö vi lever i. Ungdomar påverkas och
            formas av den miljö de lever i. Ungdomar som begår brott kommer
            ofta från utsatta miljöer där utanförskapet är stort. Ju yngre
            ungdomarna är, desto lättare har de att ta efter och se upp till
            de äldre ungdomarna. På så sätt kan det skapas en ond cirkel.
            Det är därför väldigt viktigt att fånga upp ungdomar i riskzonen.
            Det bör ske genom samarbete mellan föräldrar, skola, myndigheter
            och föreningsliv.
          </note>
          <note>
            Ungdomar som har anknytning till föräldrar, skola och kamrater
            väljer oftare utbildning och arbete. Ungdomar som har åtaganden
            mot den gemensamma samhällsordningen väljer oftare utbildning
            och arbete. Ungdomar som väljer utbildning och arbete blir oftare
            laglydiga och lever sina liv långt borta från kriminalitet. Genom
            delaktighet i vanliga och traditionella aktiviteter grundas en
            övertygelse om samhällsordningens legitimitet. Övertygelsen leder
            till större förståelse för samhället och större respekt för lagar
            och rättsväsen. Övertygelsen leder till en negativ attityd till
            brottslighet. Och, än mer viktigt, övertygelsen leder till trygghet.
          </note>
          <note>
            Alliansregeringen har genomfört en mängd åtgärder för att förbättra
            samhället och för att tillse att ungdomar avstår från brott. Låt
            mig ge några exempel.
          </note>
          <note>
            Genom alliansregeringens aktiva arbete med skolan har vi mer
            ordning och reda i skolan. Vi vet att mindre stök i klassrummen
            gynnar barn och ungdomar som inte kommer från hem med studievana.
          </note>
          <note>
            Vi har i dag fler poliser. Vi vet att fler poliser signalerar
            att samhället inte tolererar brottslighet.
          </note>
          <note>
            Alliansregeringen arbetar aktivt för fler arbetstillfällen och
            för att alla ska ha sysselsättning. Att människor kan få lön och
            leva på sin lön medför trygghet trygghet som gör att människor
            avhåller sig från att halka in på brottets bana.
          </note>
          <note>
            Detta är tre exempel på hur alliansregeringen hjälper ungdomar
            att växa upp till goda samhällsmedborgare, att växa upp i trygghet
            och leva trygga liv.
          </note>
          <note>
            Brott är tyvärr en del av samhället. Det är en del av samhället
            som vi i Alliansen inte ser mellan fingrarna med. Det är en del
            som vi genom enträget arbete vill och kommer att förhindra. Det
            kommer att vara välplanerat. Det kommer att vara välrekognoserat.
            Ambitionen är att inga fler brott kommer att ske.
          </note>
          <note>
            I detta anförande instämde Jenny Petersson (M).
          </note>
          <note type="speaker">
            Anf. 389 ABDIRIZAK WABERI (M):
          </note>
          <note>
            Fru talman! Vår värld konfronteras med stora svårigheter. Vissa
            länder har det lättare än andra. Vi i Sverige befinner oss på
            sluttampen av en stor finanskris som inte är över riktigt än.
            Vi har klarat oss bättre än många andra länder och behöver inte
            göra de uppoffringar som andra länder är tvungna att göra. En
            sund finanspolitik har räddat oss.
          </note>
          <note>
            Men vi behöver fortfarande göra ännu mer. Arbetslöshetsnivån
            måste sänkas. Förutsättningarna för att etablera småföretag bör
            prioriteras. Ett gott företagsklimat är viktigt. Det är där de
            framtida jobben finns. Samtidigt måste vi se till att vi åter
            har världens bästa skola och sjukvård.
          </note>
          <note>
            Det behövs stora satsningar de kommande åren. Den fortsatt sunda
            finanspolitiken ger hopp, men vi måste börja tänka på ett mer
            innovativt sätt. Sverige måste kunna konkurrera med omvärlden.
            Vi lanserade den mest ambitiösa utbildningsreformen på decennier,
            så att våra barn kan få de kunskaper och färdigheter de behöver
            för att konkurrera i den globala ekonomin.
          </note>
          <note>
            De utmaningar vi står inför är verkliga. De är allvarliga och
            de är många, men vi kan bemöta dem och övervinna dem.
          </note>
          <note>
            Vi behöver ta in fler invandrare, inte bara för att upprätthålla
            vårt välfärdssystem utan därför att i en alltmer sammankopplad
            värld är mångfalden i vårt land en stor fördel i den globala konkurrensen.
          </note>
          <note>
            Det finns de som tycker att vi ska lägga armarna i kors och vända
            världen ryggen, att vi enbart ska bry oss om dem som finns inom
            våra gränser. Detta är inte bara farligt ur ett nationellt säkerhetsperspektiv,
            utan det är en abdikering från våra ideal.
          </note>
          <note>
            Svenskarna uppfyller sina skyldigheter till sitt land och vill
            låna en hand till sina medmänniskor. Svenskarna är generösa i
            anden. Det är en grundläggande medmänsklighet som är kärnan hos
            det svenska folket.
          </note>
          <note>
            Vi bryr oss om den lilla flickan som vill gå till skolan i Afghanistan.
            Vi bryr oss om de unga pojkarna som vill byta geväret mot pennan
            och datorn i Somalia. Vi bryr oss om den politiska fången som
            vill lägga sin röst i ett demokratiskt val i Nordkorea. Vi bryr
            oss om alla dessa, för Sverige måste alltid stå för frihet och
            mänsklig värdighet. Vi måste dela med oss. Sverige måste ta sitt
            ansvar. Vi måste vara delaktiga i byggandet av de länder som behöver
            vår hjälp.
          </note>
          <note>
            Vi behöver en långsiktig strategi som inte bygger på korta insatser
            utan på en helhetsbild. Ansvaret som vi bär är inte akuta insatser
            för att hålla tillståndet stabilt, utan det är ett omfattande
            arbete med syfte att återuppbygga fungerande samhällen.
          </note>
          <note>
            Sverige och omvärlden bör inte svika de svaga. Trots de ekonomiska
            bekymren kan vi tillsammans med likasinnade länder göra en skillnad,
            en skillnad som känns.
          </note>
          <note>
            Sverige har ett gott anseende i världsopinionen. Svensk diplomati
            och svenska diplomater välkomnas över hela världen.
          </note>
          <note>
            Vi ska se till att det finns fler kvinnor i våra bolagsstyrelser,
            samtidigt som vi ska se till att afghanska flickor går till skolan.
            Vi ska bekämpa våldet på våra gator och göra dem trygga, samtidigt
            som vi ska vara med och skapa fred i en krigszon. Vi ska göra
            insatser för att utöka vår export, samtidigt som vi ska bidra
            till att hjälpa svaga ekonomier att hitta förbättringsåtgärder.
          </note>
          <note>
            Låt oss utveckla den svenska modellen och deltagandet i världen
            vidare. Låt oss välja hopp framför rädsla och ett enat syfte framför
            konflikt och oenighet.
          </note>
          <note type="speaker">
            Anf. 390 ANITA BRODÉN (FP):
          </note>
          <note>
            Fru talman! Som sista talare i årets allmänpolitiska debatt vill
            jag ta tillfället i akt att informera om det lyckosamma resultat
            av den gångna veckans möte kring biologisk mångfald, som avhölls
            i Nagoya i Japan. Nyckeln till denna framgång var att man lyckades
            anta ett juridiskt bindande protokoll om tillträde till och en
            rättvis fördelning av vinster från genetiska resurser, det så
            kallade ABS-protokollet, Access and Benefit Sharing. Det här är
            ett problem som har pågått och som man har försökt att lösa under
            18 års tid.
          </note>
          <note>
            Resultatet från Nagoya blev dessutom en ny global vision med
            ambitiösa mål om att hejda förlusten av biologisk mångfald fram
            till 2020, och detta kombinerat med ett omfattande och konkret
            åtgärdspaket.
          </note>
          <note>
            Om två år ska alla länder dessutom presentera åtgärder för att
            fram till 2020 visa hur man kan och tänker halvera och till och
            med, om möjligt, stoppa avskogningen, hur man tänker arbeta med
            att stoppa utfiskningen och överfiskningen, hur man tänker arbeta
            med att skydda 17 procent av varje lands land- och vattenområden
            och 10 procent av alla länders kust- och havsområden. Här ville
            för övrigt Sverige och EU gå ännu längre. Alla länder ska visa
            hur man tänker fasa ut de skadliga subventionerna. Och sist men
            inte minst finns nu den mycket intressanta möjligheten att synliggöra
            värdet av ekosystemtjänsterna i de nationella räkenskaperna.
          </note>
          <note>
            Fru talman! Med den här framgången i ryggen har vi all anledning
            att känna kampvilja inför kommande klimatmöten i Mexiko och Sydafrika.
            Det finns många frågor som kräver lösningar. Miljö- och klimatfrågan
            har utöver biologisk mångfald, som är en nyckelfråga, också bäring
            på vad som händer och sker i Arktis.
          </note>
          <note>
            I somras hade jag möjlighet att besöka Ny-Ålesund på Svalbard
            där världens nordligaste bemannade forskningsstation är belägen.
            Då bekräftades det att temperaturhöjningen går fortare än väntat.
            Tre år i rad har avsmältningen av havsisen i den arktiska bassängen
            nått rekordhöga nivåer. Permafrostsmältning och metangasutsläpp
            är några mycket oroande scenarier liksom föroreningar och det
            ökade intresse som finns för olje- och gasprospektering i detta
            känsliga område.
          </note>
          <note>
            Fru talman! Det är därför viktigt att den så kallade Saonprocessen,
            Sustaining Arctic Observing Networks, fortsätter. Det är ett svenskt
            initiativ som innebär att vi på ett bättre sätt ska samordna,
            övervaka och observera de förändringar som sker i Arktis.
          </note>
          <note>
            Arktiska rådet är ett högnivåråd bestående av utrikesministrar,
            och Sverige ska nu leda detta råd.
          </note>
          <note>
            Vi har nu alla möjligheter att ta ett kraftfullt grepp för att
            öka skyddet av Arktis. Tillsammans med EU och de initiativ som
            har tagits i Nordiska ministerrådet ser jag framtiden an med stor
            tillförsikt.
          </note>
          <note type="speaker">
            Anf. 391 GUNNAR ANDRÉN (FP):
          </note>
          <note>
            Fru talman! Med den debatt som började kl. 9.00 i går med Mona
            Sahlin har den allmänpolitiska debatten 2010 pågått i sammanlagt
            20 timmar och 51 minuter. Det har hållits 607 anföranden och repliker,
            exklusive statsministerns och andra talares 32 anföranden under
            återrapporteringen i går.
          </note>
          <note>
            Jag vill å de närvarande ledamöternas vägnar tacka fru talmannen
            och hennes talmanskolleger, all kammarpersonal, stenografer och
            bevakningspersonal för att vi har kunnat ha denna debatt under
            så trivsamma former. Tack allihop!
          </note>
          <note>
            Den allmänpolitiska debatten var härmed avslutad.
          </note>
          <note>
            4 § Bordläggning
          </note>
          <note>
            Anmäldes och bordlades
          </note>
          <note>
            5 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 4 november
          </note>
          <note>
            Pia Nilsson
          </note>
          <note>
            Isak From
          </note>
          <note>
            Åsa Romson
          </note>
          <note>
            Eva Olofsson
          </note>
          <note>
            Lars Johansson
          </note>
          <note>
            Anders Ygeman
          </note>
          <note>
            Gunilla Svantorp
          </note>
          <note>
            Amineh Kakabaveh
          </note>
          <note>
            Jens Holm
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 9 november.
          </note>
          <note>
            6 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 4 november
          </note>
          <note>
            Irene Oskarsson
          </note>
          <note>
            Christer Engelhardt
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 9 november.
          </note>
          <note>
            7 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 4 november
          </note>
          <note>
            Peter Hultqvist
          </note>
          <note>
            Maryam Yazdanfar
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 9 november.
          </note>
          <note>
            8 § Kammaren åtskildes kl. 22.12.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
