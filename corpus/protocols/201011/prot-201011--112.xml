<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201011</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--112</head>
          <docDate when="2011-06-09">2011-06-09</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2010/11:112
          </note>
          <note>
            Torsdagen den 9 juni
          </note>
          <note>
            Kl. 12:00 - 21:11
          </note>
          <note>
            1 § Justering av protokoll
          </note>
          <note>
            Justerades protokollet för den 1 juni.
          </note>
          <note>
            2 § Anmälan om kompletteringsval till arbetsmarknadsutskottet
          </note>
          <note>
            Andre vice talmannen meddelade att Moderaternas riksdagsgrupp
            på grund av uppkommen vakans anmält Hannes Beckman som suppleant
            i arbetsmarknadsutskottet från och med den 10 juni.
          </note>
          <note>
            Andre vice talmannen förklarade vald från och med den 10 juni
            till
          </note>
          <note>
            suppleant i arbetsmarknadsutskottet
          </note>
          <note>
            3 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2010/11:403
          </note>
          <note>
            Interpellation 2010/11:403 Tillstånd för uranbrytning
          </note>
          <note>
            Interpellationen kommer att besvaras fredagen den 10 juni 2011.
          </note>
          <note>
            Skälet till dröjsmålet är planerade nationella och utrikes resor.
          </note>
          <note>
            Fredrik Ahlén
          </note>
          <note>
            Interpellation 2010/11:406
          </note>
          <note>
            Interpellation 2010/11:406 Jobben i Norrsundet
          </note>
          <note>
            Interpellationen kommer att besvaras fredagen den 10 juni 2011.
          </note>
          <note>
            Skälet till dröjsmålet är planerade nationella och utrikes resor.
          </note>
          <note>
            Fredrik Ahlén
          </note>
          <note>
            Interpellation 2010/11:408
          </note>
          <note>
            Interpellation 2010/11:408 Regeringens opinionskampanj för mångkultur
          </note>
          <note>
            Interpellationen kommer att besvaras fredagen den 17 juni 2011.
          </note>
          <note>
            Skälet till dröjsmålet är inbokade engagemang som inte kan ändras.
          </note>
          <note>
            Monica Rodrigo
          </note>
          <note>
            Interpellation 2010/11:409
          </note>
          <note>
            Interpellation 2010/11:409 En sammanhållningspolitik för att
            stärka det regionala tillväxtarbetet
          </note>
          <note>
            Interpellationen kommer att besvaras fredagen den 10 juni 2011.
          </note>
          <note>
            Skälet till dröjsmålet är planerade nationella och utrikes resor.
          </note>
          <note>
            Fredrik Ahlén
          </note>
          <note>
            Interpellation 2010/11:410
          </note>
          <note>
            Interpellation 2010/11:410 Inlandsbanan som en nationell möjlighet
          </note>
          <note>
            Interpellationen kommer att besvaras fredagen den 17 juni 2011.
          </note>
          <note>
            Skälet till dröjsmålet är att det är fullt i kammaren den 7 juni.
          </note>
          <note>
            Fredrik Ahlén
          </note>
          <note>
            4 § Anmälan om inkommen granskningsrapport från Riksrevisionen
          </note>
          <note>
            Andre vice talmannen anmälde att följande granskningsrapport
            inkommit från Riksrevisionen:
          </note>
          <note>
            5 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            den 3 september
          </note>
          <note>
            6 § Ändring i offentlighets- och sekretesslagen
          </note>
          <note>
            Föredrogs
          </note>
          <note>
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note>
            7 § Fas 3 i jobb- och utvecklingsgarantin
          </note>
          <note>
            Föredrogs
          </note>
          <note type="speaker">
            Anf. 1 TOMAS TOBÉ (M):
          </note>
          <note>
            Herr talman! Alliansens ansvarstagande för svensk ekonomi i kombination
            med att etablera en arbetslinje har varit helt avgörande för att
            Sverige i dag står starkare än många andra länder. Vi har överskott
            i de offentliga finanserna, hög tillväxt och snabbt sjunkande
            arbetslöshet. Det är bra. Det är något som Alliansen inte bara
            vill slå vakt om utan också förstärka.
          </note>
          <note>
            Vi ska i dag debattera ett så kallat utskottsinitiativ som en
            koalition av nejsägare i arbetsmarknadsutskottet står bakom. Det
            handlar om fas 3, en insats inom jobb- och utvecklingsgarantin
            som ger långtidsarbetslösa sysselsättning och möjlighet att få
            förnyad kontakt med arbetsmarknaden en kontakt som kan bli en
            bro tillbaka till delaktighet och egenförsörjning. Oppositionen
            vill med detta utskottsinitiativ säga nej till att fler långtidsarbetslösa
            ska ges möjlighet till arbetsgemenskap. Det beklagar jag. Detta
            utskottsinitiativ är kanske ett av de slarvigaste vi har sett
            i denna kammare. Man har över huvud taget inte klarat av att presentera
            ett gemensamt alternativ. Det duger inte att bara säga nej. Det
            duger inte att enskilda partier i debatten drömmer sig tillbaka
            och vill ha gamla plusjobb. Gör man anspråk på att ta bort åtgärder
            har man också ett ansvar att erbjuda de långtidsarbetslösa alternativ.
            Kanske visar detta att det snarare handlar om spelet att vara
            emot regeringen än om att anstränga sig för att presentera åtgärder
            som gör att långtidsarbetslösa kommer närmare arbetsmarknaden
            och ett jobb. Kanske handlar det om att utnyttja ett medialt tillfälle,
            som Socialdemokraternas Ylva Johansson uttryckte det i tidningen
            Fokus förra veckan.
          </note>
          <note>
            Samtidigt skulle man kunna se detta som att oppositionen till
            viss del med detta ansluter sig till det som arbetsmarknadsministern
            redan konstaterade i april, nämligen att jobb- och utvecklingsgarantin
            behöver genomgå en översyn och att politiken behöver fortsätta
            utvecklas för att fler ska få jobb.
          </note>
          <note>
            Även om oppositionen inte presenterar något alternativ ger detta
            ändå en känsla av att man längtar tillbaka till förr. Då undrar
            jag om man kanske glömt bort varifrån vi kommer och hur den svenska
            arbetsmarknadspolitiken fungerade innan väljarna gav Nya moderaterna
            och Alliansen mandat att stå upp för en arbetslinje i svensk politik
            och se att arbete i sig har ett värde som handlar om mer än bara
            den egna försörjningen. Väljarna hade tröttnat på att arbetslösheten
            skulle döljas, att det mest erbjöds passiva program eller att
            arbetslösa skulle gå passivt hemma år efter år utan att något
            hände.
          </note>
          <note>
            Det var denna politik som innebar att Sverige förtidspensionerade
            140 personer varje dag, trots att många hade arbetsförmåga och
            hellre ville komma tillbaka till jobb. Det gjorde att utanförskapet
            växte sig större trots att vi hade ekonomisk tillväxt. I dag gäller
            inte detta längre. Människor förtidspensioneras inte ut från arbetsmarknaden
            bara för att det ska se bra ut i statistiken. Faktum är människor
            som varit arbetslösa i åtta, tio eller tolv år nu kommer tillbaka
            till arbete. Jag skulle önska att det var ännu fler, och utmaningen
            är stor, men vi är trots allt i ett läge där 15 personer varje
            dag får arbete även inom åtgärden fas 3. Det är alltså inte 140
            personer varje dag som ska ut från arbetsmarknaden utan 15 personer
            som kommer in på arbetsmarknaden. Det är en oerhört stor vinst
            för den enskilde och för samhället i stort.
          </note>
          <note>
            Långtidsarbetslösheten är en samhällsutmaning som Alliansen tar
            på största allvar. Med glädje kan vi konstatera att den sjunker
            och att Sverige tillhör de länder som har lägst långtidsarbetslöshet
            i EU. Det är en utveckling som Alliansen inte vill bryta utan
            snarare förstärka. Därför är vi beredda att prestigelöst lyssna,
            och låt mig därför sträcka ut en hand till oppositionen. Gör det
            inte så lätt för er; säg inte bara nej. Bidra i stället till att
            utveckla hur Sverige bättre ska se till att fler får vara en del
            av arbetsmarknaden. Detta är inte en samhällsutmaning som löses
            med att stirra sig blind på vare sig fler AMS-utbildningar eller
            gamla plusjobb. Den politiken är redan prövad och misslyckad.
          </note>
          <note>
            Visserligen lämnar sju av tio deltagare jobb- och utvecklingsgarantin
            för jobb och studier före fas 3. Det är bra, men vi måste också
            vara ärliga med att det kommer att krävas mer om vi menar allvar
            med att alla ska få en plats på arbetsmarknaden.
          </note>
          <note>
            Jag försöker resa så mycket jag hinner i landet och har också
            träffat många som är arbetslösa och som dessutom har varit det
            väldigt länge. Då är det ibland riktigt tufft att komma tillbaka
            och få ett arbete. Ofta får jag höra berättelser om att man har
            gått både en och två arbetsmarknadsutbildningar utan att det har
            lett till jobb. Man har prövat praktik. Man har sökt otaliga jobb
            utan att få komma på anställningsintervju. Till slut har man nästan
            gett upp och passivt gått hemma. Jag menar att det är helt centralt
            att vi inom arbetsmarknadspolitiken väljer aktivitet före passivitet.
            Därför blir jag bekymrad om oppositionen verkligen menar allvar
            med att långsiktigt försöka stänga ned den möjlighet till sysselsättning
            som nu erbjuds och därmed säga nej till aktivitet.
          </note>
          <note>
            Herr talman! Att öka sysselsättningen och motverka utanförskapet
            är den enskilt viktigaste uppgiften för Alliansen.
          </note>
          <note>
            Därför för vi en bred jobbpolitik som gör det lönsamt att arbeta
            och driva företag, som stärker matchningen och som ökar efterfrågan
            på personer som står långt från arbetsmarknaden. Ett exempel på
            den sista typen av åtgärder är nystartsjobben som ersatte de gamla
            plusjobben. Antalet långtidsarbetslösa som fått ett riktigt jobb
            genom nystartssubvention ligger nu på över 40 000 personer varje
            månad och ökar. Det är en enorm framgång. Jag tror att detta är
            ett område som kan utvecklas mer, och där skulle jag önska att
            vi kunde föra en mer nyanserad debatt tillsammans.
          </note>
          <note>
            Tyvärr kan vi konstatera att många arbetsgivare fortfarande drar
            sig för att anställa en person som har varit borta från arbetsmarknaden
            länge. Det måste vi ändra på om vi menar allvar med att alla verkligen
            ska kunna gå till ett riktigt arbete. En av nycklarna tror jag
            handlar om kostnaden för att anställa. Det är oerhört centralt
            att det blir en lägre kostnad för att anställa långtidsarbetslösa.
            Detta är ett område som vi behöver fortsätta att utveckla.
          </note>
          <note>
            Något annat som är viktigt är att erbjuda goda möjligheter till
            utbildning. 70 000 personer fick genom Arbetsförmedlingen del
            av utbildning förra året. Många har också fått jobb genom att
            gå en yrkesinriktad utbildning som givit en kompetens som är efterfrågad
            på arbetsmarknaden just nu. Det är bra, och detta är något som
            Sverige ska fortsätta att satsa på.
          </note>
          <note>
            Alliansens ansvarstagande för ekonomin gör att vi har råd att
            finansiera en utbildningspolitik som till exempel har gjort att
            vi hade fler platser på komvux under 2010 än vad vi hade något
            enskilt år under mandatperioden 20022006. Det är det som gör att
            vi har rekordmånga personer som går på högskola och universitet
            i Sverige. Det är bra, och det är ett löfte från Alliansen att
            den utbildningspolitiken kommer att ligga fast. Det är också ett
            löfte om att vi kommer att stå fast vid och försvara vår arbetslinje,
            även om andra partier emellanåt kan samla sig för att kollektivt
            säga nej.
          </note>
          <note>
            Herr talman! Jobb- och utvecklingsgarantin är fortfarande en
            relativt ny reform. Det gäller inte minst fas 3 som har funnits
            sedan 2009. Ingen reform är perfekt från början. Vi har hela tiden
            varit tydliga med att jobb- och utvecklingsgarantin ska följas
            upp, utvecklas och kvalitetssäkras.
          </note>
          <note>
            I det sammanhanget vill jag lyfta fram följande:
          </note>
          <note>
            För det första har Arbetsförmedlingen fått i uppdrag av regeringen
            att göra en analys av jobb- och utvecklingsgarantin som ska presenteras
            i september i år. I analysen ska särskild vikt läggas vid frågan
            om deltagarna erbjuds aktiviteter efter individuella behov och
            vilka aktiviteter som de som har lämnat garantin har deltagit
            i.
          </note>
          <note>
            För det andra genomför Arbetsförmedlingen nu en särskilt omfattande
            granskning av samtliga anordnare. En åtgärdsplan för att stärka
            kontrollerna inklusive rutiner för inspektioner har redan sjösatts.
            Det arbetet beräknas vara klart till sommaren.
          </note>
          <note>
            För det tredje ska det övervägas om anordnarbidraget kan få en
            bättre konstruktion.
          </note>
          <note>
            För det fjärde har regeringen nyligen tillfört medel för att
            Arbetsförmedlingen ska kunna erbjuda arbetsmarknadsutbildning
            för deltagare i fas 3 om utbildningen bedöms kunna leda till ett
            arbete i anslutning till att den avslutas. Vi har mött många som
            vittnar om att de efter att ha kommit ut i arbetsgemenskap i fas
            3 fått kolleger och nätverk och att de då fått kontakt till jobb
            och bestämt sig för att utbilda sig.
          </note>
          <note>
            För det femte ska det övervägas om Arbetsförmedlingens partsråd
            kan användas på ett effektivare sätt för att minska risken för
            undanträngning av ordinarie jobb. Mot denna bakgrund framstår
            oppositionens initiativ som lite yrvaket.
          </note>
          <note>
            Därför yrkar jag på att riksdagen avslår detta utskottsinitiativ
            till förmån för alliansens reservation.
          </note>
          <note>
            I detta anförande instämde Katarina Brännström, Jenny Petersson
            och Maria Plass (alla M).
          </note>
          <note type="speaker">
            Anf. 2 HANS BACKMAN (FP):
          </note>
          <note>
            Herr talman! Jag börjar med att yrka bifall till reservationen
            från Folkpartiet, Moderaterna, Centern och Kristdemokraterna.
          </note>
          <note>
            Vi i allianspartierna motsätter oss det initiativ till riksdagsbeslut
            i fråga om jobb- och utvecklingsgarantin som företrädarna för
            de rödgröna partierna tillsammans med Sverigedemokraterna föreslår.
            Deras förslag om att stoppa anvisningarna till fas 3 tycker vi
            är oansvarigt och riskerar att försämra de långtidsarbetslösas
            möjligheter att ta del av arbetsplatsförlagd sysselsättning.
          </note>
          <note>
            Som redovisas i arbetsmarknadsutskottets yttrande till finansutskottet
            över vårpropositionen har regeringen i regleringsbrevet för 2011
            uppdragit åt Arbetsförmedlingen att göra en fördjupad analys av
            bland annat jobb- och utbildningsgarantin som ska presenteras
            i augusti i år. I analysen ska särskild vikt läggas vid frågan
            om deltagarna i garantin erbjuds aktiviteter efter individuella
            behov och om vilka aktiviteter som de som har lämnat respektive
            de som är kvar i garantin har deltagit i. I redovisningen ska
            det också ingå en analys av vilka typer av sysselsättningar som
            deltagarna i fas 3 av jobb- och utvecklingsgarantin erbjuds och
            om tillsättningen av sysselsättningsplatser fungerar.
          </note>
          <note>
            Det är bra med en sådan översyn eftersom det finns tecken på
            att jobb- och utvecklingsgarantin kan få en högre kvalitet. Vi
            vill alla att ännu fler än i dag ska kunna få en möjlighet till
            jobb bland annat genom sådana kvalitetshöjande insatser.
          </note>
          <note>
            Herr talman! Regeringen har också genom en ändring i regleringsbrevet
            för Arbetsförmedlingen beslutat om medel för att kunna erbjuda
            sådan arbetsmarknadsutbildning för deltagare i jobb- och utvecklingsgarantins
            fas 3 som bedöms kunna leda till ett arbete i anslutning till
            avslutad arbetsmarknadsutbildning. Det kan gälla en kortare utbildning
            som är en förutsättning för att en person ska kunna komma i fråga
            för ett specifikt jobb. Då ska Arbetsförmedlingen tillsammans
            med deltagaren bedöma vilken typ av utbildning som är lämplig
            och hur lång den bör vara. Att då som de rödgröna partierna tillsammans
            med Sverigedemokraterna föreslå något slags moratorium, stopp,
            för anvisningar till garantins fas 3 anser jag i själva verket
            innebär försämrade möjligheter för långtidsarbetslösa personer
            att komma ut i praktik och arbete.
          </note>
          <note>
            Enligt reglerna lämnar deltagarna fas 2 efter 450 dagar. Men
            med de rödgröna partiernas och Sverigedemokraternas förslag blir
            dessa personer kvar i den andra fasen utan de möjligheter att
            få direkt kontakt med en arbetsplats som den tredje fasen av garantin
            faktiskt ger. Vi tolkar det så att initiativet utgår från den
            ensidiga kritik av fas 3 som har förekommit i medierna. Där har
            det till exempel inte framkommit att sju av tio deltagare lämnar
            garantin för jobb och studier före fas 3 och inte heller att i
            genomsnitt 400 personer lämnar fas 3 för jobb varje månad. Detta
            ska ställas mot att Sverige under Socialdemokraternas regeringsinnehav
            med stöd av Miljöpartiet och Vänsterpartiet tidigare dolde denna
            arbetslöshet genom att förtidspensionera 140 personer varje dag.
          </note>
          <note>
            Jag vill här också nämna det sociala företaget Prio 1 som har
            den huvudsakliga affärsidén att sysselsätta och coacha långtidsarbetslösa
            människor på deras väg mot anställning utan att verksamheten konkurrerar
            med privata intressen. På företaget får deltagarna i fas 3 bland
            annat träna på att driva second hand-butik, driva kafé, sköta
            lager och arbeta med logistik och transporter. De får också träna
            på kundkontakter. Under 2010 gick ca 14 procent av deltagarna
            vidare till anställning.
          </note>
          <note>
            Jag vill också nämna Trollhättans kommun där fas 3-deltagare
            efter en idé från fackförbundet Kommunal stöttar verksamheten
            på äldreboenden så att undersköterskorna får mer tid för de äldre.
            Där har ca 10 procent av fas 3-deltagarna fått ett arbete.
          </note>
          <note>
            Herr talman! I slutet av maj besökte jag arbetsförmedlingarna
            i Gävle och Hudiksvall. Där diskuterade jag bland annat fas 3
            med personalen. Den bild som de gav av denna åtgärd skiljer sig
            betydligt från den som den rödgröna oppositionen tillsammans med
            Sverigedemokraterna målar upp. Personalen som jag träffade berättade
            bland annat att deltagarna över lag var nöjda och trivs bra med
            sin placering.
          </note>
          <note>
            I Gävle berättade man att utflödet av deltagare från fas 3 till
            jobb nu är större än inflödet. På min fråga om det är en bra idé
            att avskaffa fas 3 svarade en av cheferna mycket tydligt nej.
          </note>
          <note>
            Den samstämmiga åsikten hos personalen som jag träffade på de
            båda arbetsförmedlingarna var också att det inte går att avskaffa
            fas 3 utan att man erbjuder ett tydligt alternativ till de personer
            som nu är där. Ett avskaffande kommer bara att innebära ytterligare
            svårigheter och försämrade möjligheter för dessa människor att
            få en kontakt med arbetsmarknaden.
          </note>
          <note>
            Det finns skäl att framhålla att de deltagare som går vidare
            till fas 3 ofta har varit arbetslösa mycket länge i snitt åtta
            år, ibland lite kortare tid och ibland ännu längre. De flesta
            har också tidigare inskrivningsperioder bakom sig. De har alltså
            varit föremål för coachnings-, utbildnings- och praktikinsatser
            under en lång tid utan att det har lett vidare till arbete eller
            utbildning.
          </note>
          <note>
            Fas 3 är viktig för att de här personerna inte helt ska förlora
            kontakten med arbetsmarknaden och hamna i passivitet. I grunden
            handlar det om att aktivitet är bättre än passivitet. Ett erbjudande
            om arbetsgemenskap gör att långtidsarbetslösa kommer närmare arbetsmarknaden
            bland annat genom att de kan få nya referenser och skapa nya kontakter
            i nya nätverk. Dessa kan i en förlängning ge ett jobb, vilket
            de exempel jag berättade om från företaget Prio 1 och Trollhättans
            kommun faktiskt visar på.
          </note>
          <note>
            Samtidigt vill jag förstås understryka vikten av att anordnare
            som tar emot deltagare i fas 3 klarar den ibland svåra avvägningen
            när det gäller att erbjuda sysselsättning som är meningsfull men
            en sysselsättning som inte utgör ett reguljärt arbete.
          </note>
          <note>
            Som utskottet säger i sitt yttrande till finansutskottet är det
            centralt att Arbetsförmedlingen förmår utföra sitt kontrolluppdrag
            gentemot anordnarna. Det finns anledning för myndigheten att intensifiera
            sina ansträngningar. Vi noterar att regeringen har varit tydlig
            med att insatserna ska följas upp och vid behov bli bättre.
          </note>
          <note>
            Herr talman! Arbetslösheten sjunker just nu snabbt i Sverige.
            Alliansens ansvarstagande för statsfinanserna i kombination med
            en tydlig arbetslinje som innefattar bland annat nystartsjobb
            detta har gett över 40 000 nya jobb och satsningar på utbildning,
            bland annat på lärlingsutbildning, innebär sammantaget och kommer,
            det är jag övertygad om, också fortsättningsvis att innebära att
            Sveriges arbetsmarknad utvecklas bättre än andra jämförbara länders
            arbetsmarknad.
          </note>
          <note>
            Även långtidsarbetslösheten har börjat sjunka. Det är viktigt,
            för alla som vill arbeta ska ges en möjlighet att komma in på
            arbetsmarknaden. Jobb- och utvecklingsgarantin syftar just till
            att långtidsarbetslösa personer ska ges möjligheter att få jobb.
            Ett stopp för anvisningar till fas 3 skulle försämra när det gäller
            dessa möjligheter.
          </note>
          <note>
            Jag tycker att det är slarvigt och oseriöst av Socialdemokraterna,
            Miljöpartiet och Vänsterpartiet att tillsammans med Sverigedemokraterna
            inte kunna erbjuda mer än att vara emot regeringen. I praktiken
            talar Socialdemokraterna om en återgång till tidigare beprövad
            och misslyckad politik.
          </note>
          <note>
            Herr talman! Slutligen: Det finns ingen tulipanaros men naturligtvis
            förbättringsmöjligheter när det gäller regler, praxis och handläggning
            avseende människorna i fas 3. Men låt er inte luras av att det
            finns en enkel lösning!
          </note>
          <note>
            Vi i allianspartierna vill å det bestämdaste att det förslag
            till riksdagsbeslut som Socialdemokraterna, Miljöpartiet, Vänsterpartiet
            och Sverigedemokraterna lagt fram och gemensamt står bakom avslås.
            Jag yrkar således bifall till reservationen.
          </note>
          <note>
            I detta anförande instämde Gunnar Andrén (FP).
          </note>
          <note type="speaker">
            Anf. 3 EMIL KÄLLSTRÖM (C):
          </note>
          <note>
            Herr talman! Sverige är på väg ut ur krisen med god tillväxt
            och med ett ökat företagande. I maj i år var det 120 000 fler
            som gick till jobbet än för ett år sedan. Inte minst viktigt är
            att av dessa är 33 000 unga personer. Prognosen är ljus. År 2015
            ligger arbetslösheten, uppskattar vi, på 5 procent en nivå vi
            inte sett på mycket länge.
          </note>
          <note>
            Det är dock viktigt att fortsätta att arbeta för att pressa ned
            siffran ännu mer. Varje fall där en person som vill och kan jobba
            inte gör det är givetvis ett misslyckande. Centerpartiet har länge
            drivit på och sagt att vi måste sänka trösklarna in på arbetsmarknaden.
            Det handlar om företagsklimat. Det handlar om skatter och inte
            minst om lagstiftningen på arbetsmarknaden. På det här området
            finns det mycket kvar att göra. Det finns ett klart behov av fortsatta
            reformer. Detta kommer vi att fortsätta att driva.
          </note>
          <note>
            Det är också viktigt att vidta åtgärder som stimulerar dem som
            i dag är arbetslösa till att ta egna initiativ. Jag tror att vi
            alla går omkring med idéer om vad man skulle kunna göra och vad
            man skulle kunna förändra som anställd eller som företagare. Det
            är viktigt att ta vara på dessa idéer, och det är viktigt att
            alla sektorer i samhället lokalt och centralt samverkar för att
            möjliggöra och underlätta sådana initiativ.
          </note>
          <note>
            Herr talman! När det gäller dagens debatt tycker jag att utskottsinitiativet
            på ett utmärkt sätt visar upp politikens sämre sidor. Det är så
            långt ifrån det konstruktiva och framåtsyftande man kan komma.
          </note>
          <note>
            Tidigare i veckan visade det sig att oppositionen i Sveriges
            riksdag inte lyckades åstadkomma ett gemensamt fotbollslag till
            den årliga matchen. Nu manifesteras samma oförmåga här i riksdagens
            kammare. Detta riskerar att gå ut över Sveriges arbetslösas chanser
            att ta sig in på arbetsmarknaden. Det enda Socialdemokraterna,
            Miljöpartiet, Sverigedemokraterna och Vänsterpartiet är överens
            om är viljan att obstruera gentemot Alliansens och regeringens
            politik.
          </note>
          <note>
            Att oppositionen har åsikter om jobb- och utvecklingsgarantin
            som helhet och i synnerhet om dess tredje fas förstår och respekterar
            jag. Det är inget unikt. Jag tror inte att någon som följt mediebevakningen
            av detta eller som träffat någon som ramlat mellan stolarna under
            den senaste tiden inte drar slutsatsen att detta är något som
            måste följas upp, utvecklas och förbättras.
          </note>
          <note>
            Ett jobb är igångsatt. Vi i Alliansen ändrar till exempel regleringsbrevet
            till Arbetsförmedlingen för att kunna erbjuda deltagare i fas
            3 riktade arbetsmarknadsutbildningar. Arbetsförmedlingen genomför
            till exempel en granskning av anordnarna av fas 3-platser.
          </note>
          <note>
            Men den samlade opposition som nu siktar på att gemensamt bygga
            en majoritet i Sveriges riksdag i frågan har inga svar alls. Det
            går inte att utläsa vad ni tycker om de förändringar som planeras
            och genomförs. Och framför allt går det inte att utläsa vad ni
            själva vill. Ni vill stoppa anvisningarna till fas 3. Men sedan
            då? Vad blir bättre av det? Hur många fler människor i jobb räknar
            oppositionen med att åstadkomma genom att en brokig skara i denna
            kammare utan förvarning eller eftertanke drar i handbromsen?
          </note>
          <note>
            Enskilda partier i oppositionen har genom medierna presenterat
            önskelistor om vad man skulle göra om man hade egen majoritet.
            Men dessa listor verkar vara helt frikopplade från varandra. Det
            är också ett talande faktum att inget av oppositionens partier
            talar om hur fler jobb egentligen ska skapas. Det handlar bara
            om nya varianter av arbetsmarknadspolitiska program och åtgärder.
          </note>
          <note>
            Sverige behöver vi, tror jag, en förnyad diskussion om hur vi
            tar till vara allas arbetsinsatser och om hur man ser till att
            alla på olika sätt kan känna sig sedda, behövda och värdefulla.
            En väldigt viktig del i det arbetet är att sänka trösklarna så
            att fler kommer in på arbetsmarknaden. Här spelar en aktiv och
            innovativ opposition en mycket viktig roll. Men när det gäller
            den rollen abdikerar ni i oppositionen helt. Ni är bara mot och
            har inga egna idéer.
          </note>
          <note>
            När man går från att bara opponera till att bygga majoriteter
            i riksdagen krävs det att man tar ansvar hela vägen. Men det struntar
            ni i den samlade oppositionen i för att vinna en kortsiktig medial
            eller opinionsmässig vad vet jag seger. Ni använder deltagarna
            i jobb- och utvecklingsgarantin som spelbrickor. Det verkar ni
            över huvud taget inte bry er om.
          </note>
          <note>
            Med dessa ord yrkar jag helt enkelt avslag på förslaget i betänkandet
            och således bifall till reservationen.
          </note>
          <note>
            I detta anförande instämde Katarina Brännström, Jenny Petersson
            och Maria Plass (alla M).
          </note>
          <note type="speaker">
            Anf. 4 PENILLA GUNTHER (KD):
          </note>
          <note>
            Herr talman! En garanti får man ofta när man köper någonting
            som är värt lite mer. Garantin brukar gälla i ungefär ett år.
            Man kan ställa krav på den som har utfärdat garantin. Köper man
            någonting värdefullt vill man naturligtvis kunna klaga eller få
            eventuella fel och brister hos den köpta varan eller tjänsten
            åtgärdade. En garanti som innebär möjligheter för människor måste
            givetvis vara det absolut viktigaste som går att få när det handlar
            om en garantis innebörd.
          </note>
          <note>
            Jobb- och utvecklingsgarantin ska vara en insats för arbetslösa
            som i alla delar syftar till att ge människor arbete och till
            att synliggöra människor inte dölja arbetslösheten i någon form
            av fullständig passivitet som den tidigare regeringens garanti,
            aktivitetsgarantin, som ju slutade gälla så fort folk kom utanför
            Arbetsförmedlingens dörr. Det är inte den typen av garanti som
            Alliansen vill arbeta med. Precis som tidigare talare här sagt
            har vi tvärtom i det stora hela haft goda resultat i och med sänkningen
            av arbetslösheten.
          </note>
          <note>
            Om jag minns rätt har det enligt den senaste statistiken inte
            kommit ut bara 15 personer per dag utan 25 personer per dag från
            fas 3.
          </note>
          <note>
            Men jobb- och utvecklingsgarantin ska vara det som namnet säger.
            Det ska vara en garanti i tre faser, där de olika delarnas insatser
            ska uppfyllas innan man går över i nästa fas.
          </note>
          <note>
            Arbetsförmedlingen har i olika rapporter pekat ut en del grupper
            som har det särskilt tufft på arbetsmarknaden i dag och även framöver.
          </note>
          <note>
            Det är ungdomar som har bristfällig utbildning, utlandsfödda,
            särskilt födda utom Europa, där kvinnor har en särställning, funktionshindrade
            med nedsatt arbetsförmåga, arbetslösa personer som är lite äldre,
            5564 år, samt personer med högst förgymnasial utbildning. Flera
            av dem befinner sig av naturliga skäl i fas 3. De har varit arbetslösa
            under lång tid.
          </note>
          <note>
            Det handlar om att hitta olika möjligheter för att människor
            ska komma rätt från början. I industrin har man ofta talesättet
            rätt från början. Det är kanske något som man borde applicera
            ännu mer på den här typen av åtgärder att varje människa måste
            bedömas individuellt och få den hjälp och de möjligheter, insatser
            och åtgärder som just den personen kan ta till sig.
          </note>
          <note>
            I alla de grupper som jag nyss nämnde finns det exempelvis människor
            som är funktionsnedsatta och som inte borde befinna sig i fas
            3 över huvud taget. Det finns tio tolv andra program hos Arbetsförmedlingen
            som kanske bättre skulle tillgodose deras chanser till arbete.
          </note>
          <note>
            Vi kristdemokrater vill gärna att alla ska få arbeta hundra procent
            av sin förmåga. Därför är vi inne på att vi måste få en bättre
            arbetsmarknad som också ser till människors möjligheter att över
            huvud taget komma ut om dagarna för att pröva hur det skulle vara
            att gå ut i arbete så småningom. Rätt åtgärd från början är nödvändigt.
          </note>
          <note>
            Jobb- och utvecklingsgarantin ska därför garantera människors
            möjligheter att komma in i rätt åtgärder och få rätt insatser
            i rätt fas. Annars ska man inte gå vidare till nästa fas.
          </note>
          <note>
            Oppositionens initiativ är oerhört intressant. Man säger: Stoppa
            inflödet till fas 3! Men var ska då de människor ta vägen som
            är på väg in i fas 3? Ska de stanna kvar i fas 2 och så händer
            ingenting, ingenting och ingenting? Eller vad ska de göra? Och
            vilken ersättning ska de få? Det ska bli intressant att höra om
            detta från oppositionens talare framöver.
          </note>
          <note>
            Vi vet att det finns brister i jobb- och utvecklingsgarantins
            tredje fas. Därför har också regeringen tagit initiativ till åtgärder.
            Men det är Arbetsförmedlingen som ansvarig myndighet som måste
            ta sitt ansvar för att rätta till bristerna.
          </note>
          <note>
            Det är inte acceptabelt att utlovade utbildningar i fas 1 eller
            fas 2 inte blir av därför att upphandlingarna hos utbildningsföretag
            inte har gått att genomföra av olika orsaker. Det är heller inte
            acceptabelt att oseriösa coachningsföretag och anordnare i fas
            3 har tagit sin chans att sko sig på arbetslösa människor. Och
            det är naturligtvis inte acceptabelt att de här människorna får
            alldeles för lite tid med en handläggare på Arbetsförmedlingen.
            Det är sådant som måste åtgärdas, vilket kommer att ske.
          </note>
          <note>
            Den kritik som har framkommit har sin grund i att det finns anordnare
            som inte tillräckligt väl har planerat den tid som deltagaren
            ska ha hos anordnaren. Vissa har haft för lite att göra, medan
            andra har upplevt sig utnyttjade av arbetsgivaren för att de har
            haft lika mycket att göra och mer därtill än vad anställda på
            samma arbetsplats har haft. Där har vi haft två diken.
          </note>
          <note>
            Därför är det nu ännu viktigare att den översyn av jobb- och
            utvecklingsgarantin som regeringen har initierat verkligen går
            till grunden med vad som har gått fel i fas 1 och fas 2 eftersom
            så många människor har hamnat i fas 3. Det går ju inte att säga
            att därför att så många människor befinner sig i fas 3 är det
            bara fas 3 vi ska inrikta oss på. Det handlar naturligtvis om
            att se över de faser som är före och se vad som har gått fel.
          </note>
          <note>
            Herr talman! Ersättningen har också diskuterats. Den lägsta ersättningen
            inom garantin ligger på 223 kronor per dag för dem som inte har
            rätt till a-kassa. Ungefär 10 procent av deltagarna i fas 3 har
            försörjningsstöd.
          </note>
          <note>
            Vi kristdemokrater menar att ingen som befinner sig i en arbetsmarknadsåtgärd
            oavsett om det är kommunen eller Arbetsförmedlingen som tillhandahåller
            den ska behöva söka försörjningsstöd. Vi anser att en obligatorisk
            och allmän arbetslöshetsförsäkring bör införas där alla personer
            som uppfyller grundkraven för arbetssökande ska ingå.
          </note>
          <note>
            Vi menar också att det ska finnas möjlighet att tjäna en extra
            slant om man får möjlighet hos den anordnare man till exempel
            är hos. Finns det möjlighet att få några extra timmar där man
            kan tjäna pengar är väl det jättebra. Då ska man inte mista motsvarande
            belopp.
          </note>
          <note>
            Jag vill från Kristdemokraternas sida understryka att det inte
            är vår hållning att det är fas 3 i sig som är problemet. Problemet
            ligger snarare i de två första faserna, där människor kanske inte
            har fått de insatser som de har behövt. Men det handlar också
            om att se möjligheten att de åtgärder som faktiskt finns utnyttjas
            på rätt sätt.
          </note>
          <note>
            Återigen: Det finns inget förslag från oppositionen som på något
            sätt har påvisat hur fas 3 i sig skulle bli bättre. Man har inte
            heller på något sätt talat om att just fas 1 och fas 2 bör göras
            bättre eller följas upp på ett tidigare stadium, så att inte så
            många människor hamnar i fas 3 över huvud taget.
          </note>
          <note>
            Jag håller med Emil Källström från Centerpartiet, som var uppe
            här före mig, att det nog känns mest som om oppositionen har tagit
            ett medialt tillfälle för att föra fram ett meningslöst förslag
            där man verkar handlingskraftig men har väldigt lite att komma
            med.
          </note>
          <note>
            Tomma tunnor skramlar mest det vet vi. Det är ett gammalt hederligt
            ordspråk som verkligen har fått en ny innebörd i dagens debatt,
            tycker jag.
          </note>
          <note>
            Att beröva arbetslösa människor möjlighet att skapa sig kontakter
            och nätverk och få sitt självförtroende upphöjt av att man känner
            sig sedd och bekräftad av andra människor varje dag, det kan inte
            vara något negativt i sig. Däremot handlar det om att få människor
            vidare ut på arbetsmarknaden med hjälp av det höjda självförtroendet,
            som i alla fall vi från Kristdemokraterna och Alliansen tror bidrar
            till en ökad möjlighet för de människor som har varit långtidsarbetslösa
            under många år.
          </note>
          <note>
            Att avskaffa fas 3 eller att stoppa inflödet hjälper inte. Vi
            måste i så fall förbättra hela jobb- och utvecklingsgarantin,
            och de åtgärderna är på gång.
          </note>
          <note>
            I detta anförande instämde Jenny Petersson (M).
          </note>
          <note type="speaker">
            Anf. 5 YLVA JOHANSSON (S):
          </note>
          <note>
            Herr talman! I dag har vi en situation i Sverige där jobben växer
            till i väldigt stark takt. AKU som kom förra veckan visade att
            vi hade ungefär 120 000 fler sysselsatta än vi hade för ett år
            sedan. Arbetsförmedlingen räknade med 107 000 nya jobb i år.
          </note>
          <note>
            Flera branscher har redan pekat på att man har brist och har
            svårt att få tag på arbetskraft med rätt kompetens. Sju av tio
            företag och arbetsgivare uppger att det är svårt att rekrytera
            personal med den kompetens och den profil som man behöver. Ett
            av fem företag har fått tacka nej till order för att man inte
            har fått tag i personal med rätt kompetens.
          </note>
          <note>
            Tittar vi bara några år framåt ser vi framför oss större problem
            med kompetensbrist. Det är dels därför att vi har en förändring
            av arbetsmarknaden där de jobb som inte kräver någon gymnasiekompetens
            minskar i antal, medan de som kräver specialiserad kompetens ökar
            i antal, dels därför att vi har en demografisk förändring som
            gör att vi ställs inför stora utmaningar.
          </note>
          <note>
            I det här läget ställs utbildningspolitiken och arbetsmarknadspolitiken
            inför stora och spännande utmaningar. Arbetsförmedlingens prognoschef
            Tord Strannefors sade häromdagen att vi nu har en situation där
            arbetsmarknaden på allvar riskerar att bli tudelad. Dels får vi
            en andel med en stor tillväxt och brist på arbetskraft, dels andra
            ett par hundratusen människor som har svårt att få jobb och som
            håller på att lämnas i ett permanent utanförskap och permanent
            ratas från arbetsmarknaden.
          </note>
          <note>
            Vad behövs? Och varför ratas man på arbetsmarknaden? Man ratas
            oftast därför att man saknar rätt kompetens. Framför allt gäller
            det den som saknar gymnasiekompetens. Och vad efterlyser man från
            Arbetsförmedlingen? Man efterlyser fler utbildningsinsatser.
          </note>
          <note>
            Herr talman! Detta är också socialdemokratins recept för att
            lösa och klara de utmaningar vi har på arbetsmarknaden. Vi har
            tre prioriteringar: utbildning, utbildning och utbildning.
          </note>
          <note>
            För det första handlar det om högre kvalitet i undervisningen
            i grundskola och gymnasieskola för att få förbättrade skolresultat
            och minska utslagningen i skolorna. För det andra handlar det
            om utbildning för omställning för att kunna ta ett nytt jobb,
            för att kunna hänga med i den förändring som sker på arbetsmarknaden
            och för att ha ett flexibelt näringsliv i Sverige. För det tredje
            handlar det om spetsutbildning och forskning där vi som ett litet
            land måste se till att samla resurserna.
          </note>
          <note>
            Regeringen, däremot, har konsekvent valt att säga nej till utbildningslinjen.
            Ni har gjort förändringar i gymnasieskolan som gör att man sänker
            kompetenskraven och att vi kommer att få svårt att rekrytera ungdomar
            som vill skaffa sig en bra yrkesutbildning.
          </note>
          <note>
            Vi har sett sjunkande kunskapsnivåer i grundskola och gymnasieskola
            ända sedan ni tillträdde. I arbetsmarknadsutbildningen har tre
            av fyra platser försvunnit. Den är nu nere på rekordlåg nivå med
            3 800 platser. I vuxenutbildningen har var femte plats försvunnit.
            De gemensamma satsningarna på forskning och utveckling mellan
            staten och näringslivet, som en tidigare regering tog initiativ
            till i branschprogrammen, har lagts ned.
          </note>
          <note>
            Regeringens enda svar och enda väg för att lösa arbetslösheten
            är lägre löner och lägre skatter. Men ingenting tyder på att det
            löser problemet, för det är inte så problemet ser ut. Det är bristande
            matchning mellan kompetens och jobb som är problemet. Svaret på
            det är utbildning, utbildning och utbildning.
          </note>
          <note>
            Herr talman! Jobb- och utvecklingsgarantin växer fortfarande
            trots att vi har en så bra situation på arbetsmarknaden. Det är
            nu nästan 100 000 personer som är hänvisade till jobb- och utvecklingsgarantin.
            Förra veckan, samtidigt som vi fick rapporterna om en rekordstark
            tillväxt av nya jobb, nådde vi all time high i jobb- och utvecklingsgarantin.
          </note>
          <note>
            Samtidigt vet vi att vi har en dokumenterat låg aktivitetsnivå.
            Vi hörde också här Penilla Gunther säga just att i fas 2 händer
            ingenting, ingenting och ingenting. Och det är precis så det ser
            ut.
          </note>
          <note>
            Institutet för arbetsmarknadspolitisk utvärdering har gjort en
            undersökning av detta. Det visade sig att det vanligaste för den
            som befinner sig i fas 1 och 2 är att man har en aktivitet på
            en till fem timmar per vecka. Den vanligaste aktiviteten är att
            man själv sitter och söker jobb utan att träffa någon arbetsförmedlare
            eller få del av några kvalificerade insatser. 80 procent av de
            arbetslösa i fas 1 och 2 träffar inte ens sin arbetsförmedlare
            en gång i månaden, utan mer sällan.
          </note>
          <note>
            Denna dokumenterat låga aktivitetsnivå i fas 1 och 2 leder mycket
            riktigt, som Penilla Gunther sade, till att allt fler trillar
            ned i fas 3. Man lämnas i sticket redan när man hamnar i jobb-
            och utvecklingsgarantin, och sedan tickar dagarna bort så att
            man ramlar ut i fas 3.
          </note>
          <note>
            Regeringen har redan från början bestämt sig för att betrakta
            människor i fas 3 som hopplösa fall. Hur många gånger har vi inte
            fått höra arbetsmarknadsministern och andra företrädare för regeringen
            beskriva de långtidsarbetslösa som har hänvisats till fas 3 som
            människor som är så otroligt svårplacerade, så gamla, så funktionshindrade,
            som har varit arbetslösa så länge och som har så låg utbildningsnivå?
            Vad är det för människosyn?
          </note>
          <note>
            Människor som har oturen att vara långtidsarbetslösa i dag med
            den borgerliga regeringen är kvinnor och män precis som vi. Många
            av dem är föräldrar med försörjningsansvar precis som många av
            oss. Det är människor med olika utbildningsbakgrund, olika åldrar,
            olika erfarenheter och olika styrkor och svagheter precis som
            vi. De vill inget hellre än att få försörja sig själva på eget
            arbete och att kunna försörja sig själva med en egen lön. Det
            förvägras de i er politik med fas 3.
          </note>
          <note>
            Vi har bett riksdagens utredningstjänst ta fram nya siffror på
            vilka som befinner sig i fas 3 i dag. Hur ser de ut? 62 procent
            är under 55 år. De har alltså minst tio år kvar i yrkeslivet.
            78 procent har gymnasial utbildning eller högre utbildning. 22
            procent har eftergymnasial utbildning. I genomsnitt har de varit
            utan arbete i fem och ett halvt år. Som av en händelse är det
            precis lika länge som Moderaterna har styrt i Arbetsmarknadsdepartementet.
          </note>
          <note>
            Det är ett hån att hänvisa människor till att den enda aktivitet
            de ska få är en återvändsgränd i fas 3 och att arbeta gratis.
            Det enda alternativ som allianspartierna sätter upp är att de
            i stället skulle kunna förtidspensioneras. Vad är det för syn
            på människor, och vad är det för tilltro till att man kan åstadkomma
            förändring med en aktiv politik?
          </note>
          <note>
            Vi hörde Arbetsförmedlingens chef Angeles Bermudez Svankvist
            beskriva det som att det hon vill ge människor är en nära-jobbet-upplevelse.
            Sedan när blev det Arbetsförmedlingens uppgift inte att hjälpa
            människor till arbete utan att hjälpa dem till en nära-jobbet-upplevelse?
          </note>
          <note>
            Herr talman! Fas 3 har blivit hårt kritiserat. Det kritiseras
            av oss rödgröna för själva grundkonstruktionen. Man ska jobba
            gratis utan ersättning, utan möjlighet till utbildning och utan
            slut. Det leder inte till arbete. Det leder till fattigdom och
            till att man ställs utanför arbetsmarknaden med stor risk att
            permanent placeras utanför den reguljära arbetsmarknaden.
          </note>
          <note>
            Fas 3 har kritiserats av deltagare och av medier. Människor vittnar
            om hur man utnyttjas för ordinarie arbete utan att få någon lön.
            Vi har sett exempel på företag som har satt i system att tjäna
            pengar på detta. Vi har sett stötande exempel på företag som har
            fått mångmiljonbelopp för att ta emot människor på veckolånga
            fikaraster utan att erbjuda någon vettig verksamhet. Företaget
            Jobbfabriken är ett av de exempel som tydligen är helt uppbyggt
            kring detta och som har som affärsidé att ta emot fas 3-deltagare.
          </note>
          <note>
            Arbetsförmedlingens egen internrevision har också varit mycket
            kritisk. Man pekar på att 47 procent av deltagarna kan antas utföra
            ordinarie arbete. Detta är ren skandal. 47 procent kan alltså
            antas utföra ordinarie arbete, men i Alliansens värld är detta
            människor som aldrig skulle kunna få ett ordinarie arbete. Men
            de kan tydligen utföra ordinarie arbetsuppgifter.
          </note>
          <note>
            Internrevisionen säger att Arbetsförmedlingen saknar adekvata
            kontroller för att säkerställa att hantering och handläggning
            av jobb- och utvecklingsgarantins fas 3 följer gällande regelverk.
            Detta är benhård kritik. Revisionen säger också att Arbetsförmedlingen
            riskerar att bidra till undanträngning av arbetsmarknadspolitiska
            program och konkurrenssnedvridning på arbetsmarknaden. Det är
            inte så konstigt. Om 47 procent utför ordinarie arbete utan någon
            ersättning är det klart att det leder till felaktigheter på hela
            arbetsmarknaden.
          </note>
          <note>
            Herr talman! Detta är mycket allvarliga missförhållanden. Det
            ansvariga statsrådet är inte här för att försvara sin egen politik.
            Men vi har hört henne i medierna där hon deklarerar att hon och
            regeringen i stort sett är nöjda med fas 3. Vi har en arbetsmarknadspolitik
            och en arbetsmarknadsminister, herr talman, som inte ens har styrfart.
          </note>
          <note>
            Det är därför vi i Socialdemokraterna, Vänsterpartiet och Miljöpartiet
            tagit detta initiativ. Så här kan det inte få fortsätta. Det är
            missförhållanden, felaktigheter, undanträngningseffekter och slöseri
            med skattemedel. Men allra allvarligast, herr talman, är det faktum
            att fas 3 inte leder till jobb.
          </note>
          <note>
            Fas 3 omfattar i dag 26 000 personer, och det växer. Det växer
            varje dag. Man räknar med att det ska öka med 35 procent bara
            i år i år när vi har rekordstark tillväxt av nya jobb.
          </note>
          <note>
            Arbetsförmedlingens egna prognoser är att man ska ha upp till
            50 000 personer i fas 3. Av dem är det 12 procent som går vidare
            till arbete eller studier 12 procent! Resten blir kvar i fas 3
            eller lämnar av andra skäl, för att man inte står ut med verksamheten.
          </note>
          <note>
            Det här är ett kapitalt misslyckande. När ska långtidsarbetslösa
            få jobb om inte nu, nu när vi har en rekordstark tillväxt av nya
            jobb på arbetsmarknaden?
          </note>
          <note>
            Jag tycker att det är ett rimligt krav, herr talman, att arbetsmarknadspolitiska
            åtgärder som slukar miljardbelopp ska leda till att människor
            får jobb i något större utsträckning än 12 procent. Fas 3 leder
            inte till jobb och bör därför ersättas av åtgärder som faktiskt
            gör det. Svårare är det inte.
          </note>
          <note>
            Institutet för arbetsmarknadspolitisk utvärdering, som är regeringens
            eget expertorgan, visade i sin senaste rapport vad det är som
            fungerar, som leder till arbete. Man pekar på:
          </note>
          <note>
            Dessutom vet vi att reguljär utbildning lönar sig. Den som skaffar
            sig gymnasiekompetens har betydligt större chans att få jobb än
            den som inte har det. Den som skaffar sig specialiserade yrkeskunskaper
            har en mycket god prognos på arbetsmarknaden.
          </note>
          <note>
            Regeringens politik innebär att arbetsförmedlarna i dag huvudsakligen
            ägnar tid åt kontroll och administration och inte hinner göra
            sitt riktiga jobb. Man har en uttalad motvilja mot arbetsmarknadsutbildningar
            och går emot de flesta experters rekommendationer, och man vill
            att människor ska gratisarbeta och ha sysselsättning i fas 3 i
            stället för lönebidrag eller plusjobb.
          </note>
          <note>
            Institutet för arbetsmarknadspolitisk utvärdering är inte heller
            nådig i sin kritik av fas 3 när det gäller just de arbetslösa
            som har svårigheter på arbetsmarknaden. Chefen Anders Forslund
            säger att han inte kan se att det skulle hjälpa de arbetslösa,
            därför att man konfiskerar deras fritid.
          </note>
          <note>
            Herr talman! Utskottsinitiativet kräver att regeringen nu stoppar
            inskrivningarna av nya personer i fas 3 och återkommer med förändringar
            som åtgärdar missförhållandena i fas 3. Vi är medvetna om att
            denna markering och krav från riksdagen inte i sig löser problemen.
          </note>
          <note>
            Arbetsmarknadspolitiken styrs huvudsakligen av förordning och
            regleringsbrev. Det är instrument som regeringen förfogar över,
            inte riksdagen. Därför är det rimligt att riksdagen ställer krav
            på att regeringen börjar använda de instrument som man faktiskt
            förfogar över för att förändra arbetsmarknadspolitiken så att
            den leder till jobb. Men om det inte sker inom kort är vi i de
            rödgröna partierna inte främmande för att återkomma med skarpare
            initiativ och också ny lagstiftning, om det är nödvändigt för
            att tillrättalägga missförhållanden och se till att människor
            får arbete.
          </note>
          <note>
            Herr talman! Avslutningsvis: Vårt alternativ handlar om att den
            som blir arbetslös och behöver hjälp för att kunna få ett jobb
            ska få stöd från Arbetsförmedlingen från första dagen. Man ska
            få träffa sin arbetsförmedlare ofta och ha kvalificerade möten
            och regelbundet. Alla sökandes kunskaper och erfarenheter ska
            dokumenteras, och de ska erbjudas validering så att vi tar till
            vara den kompetens som finns. Kvaliteten i programmen ska alltid
            värnas. Åtgärder ska leda till arbete och egen försörjning. Den
            som har fel eller gammal kompetens i förhållande till vad som
            krävs på arbetsmarknaden ska senast inom 90 dagar få eller erbjudas
            relevant utbildning, antingen inom yrkesinriktad arbetsmarknadsutbildning
            eller inom reguljär yrkesutbildning.
          </note>
          <note>
            Vi vill öka volymen på arbetsmarknadsutbildningar riktade till
            bristyrken, bygga ut den reguljära vuxenutbildningen och yrkesutbildningen
            och införa utbildningsvikariat inom vård och omsorg.
          </note>
          <note>
            Vi är övertygade om att de allra flesta som i dag är långtidsarbetslösa
            kan få ett ordinarie arbete på den reguljära arbetsmarknaden.
            Men vi är också medvetna om att det säkert finns personer som
            inte kommer att lyckas trots stora insatser. De ska också ha rätt
            att ha ett riktigt arbete med en avtalsenlig lön och rimliga villkor.
            De ska inte behöva hänvisas till gratisarbete i fas 3. Därför
            vill vi också se plusjobb i vård och omsorg inom kommuner och
            landsting och inom ideell sektor. Vi vill utöka offentligt skyddade
            anställningar, speciellt riktade till personer med psykiska funktionshinder,
            vi vill se gröna jobb som bidrar till förbättrad yttermiljö i
            miljonprogramsområdena och vi vill förbättra lönebidragen.
          </note>
          <note>
            Vi drivs av en människosyn som inte ger upp om en enda människa.
            Nu står vår linje för arbete och utbildning mot regeringens politik
            för passivitet och återvändsgränder.
          </note>
          <note>
            Herr talman! Jag yrkar bifall till utskottets initiativ och avslag
            på reservationen.
          </note>
          <note type="speaker">
            Anf. 6 TOMAS TOBÉ (M) replik:
          </note>
          <note>
            Herr talman! Ylva Johansson från Socialdemokraterna valde att
            nämna att det är viktigt med styrfart. Vissa delar av talet gav
            en känsla av viss upprördhet. Kanske beror det lite grann på att
            man i det här läget har berett plats för Sverigedemokraterna,
            att man nu har satt sig i en båt men sedan kommit på att man glömde
            detta med årorna, man glömde detta med förslagen. Nu blir det
            lite jobbigt i debatten när man inte längre kan redovisa vilket
            förslag till alternativ som man vill uppnå med detta utskottsinitiativ.
          </note>
          <note>
            Samtidigt ska det sägas att jag välkomnar att Socialdemokraterna
            nu erkänner hur väl arbetslinjen fungerar. Vi är nu i ett läge
            där vi kan komma ned mot en arbetslöshet på 5 procent mot slutet
            av mandatperioden, 3 procent med det gamla sättet att räkna.
          </note>
          <note>
            Jag välkomnar också att man vill se stora satsningar på utbildning.
            Jag kan lova att vi kommer att fortsätta satsa på vuxenutbildning,
            högskola, universitet och yrkeshögskola.
          </note>
          <note>
            När det sedan gäller synen på människor tycker jag nog ändå att
            Ylva Johansson är svaret skyldig. På vilket sätt var det bättre
            när vi tidigare hade en politik som handlade om att dölja arbetslöshet,
            att förtidspensionera 140 personer varje dag. Nu står vi i ett
            läge där 15 personer av dem varje dag i stället går till arbete.
            Varför är det så viktigt att stänga ned detta, att stänga denna
            möjlighet för människor att komma i arbete?
          </note>
          <note type="speaker">
            Anf. 7 YLVA JOHANSSON (S) replik:
          </note>
          <note>
            Herr talman! Tomas Tobé har problem, för han vinglar åt två håll.
            Då kan det vara väldigt svårt att hålla farten uppe.
          </note>
          <note>
            Å ena sidan säger Tomas Tobé att vi har rätt i vår kritik av
            fas 3. Han säger att regeringen har lyssnat på den. Och Hillevi
            Engström har gjort som hon brukar göra och lagt huvudet på sned
            och sagt: Oj, oj, det här får vi ta och titta på. Och det har
            hon sagt om nästan all kritik som har kommit. Vi har alltså rätt
            i kritiken det är vad man säger.
          </note>
          <note>
            Å andra sidan säger Tomas Tobé att det framstår som en katastrof
            om den som är långtidsarbetslös får gå på arbetspraktik, får validera
            sina kunskaper, får utbildning, får starta-eget-stöd i stället
            för gratisarbete i fas 3.
          </note>
          <note>
            Vilket ben ska du stå på? Är kritiken mot fas 3 berättigad eller
            är det en perfekt åtgärd som, vilket du påstår, leder till arbete?
            Det är ett väldigt spännande påstående eftersom ingenting tyder
            på det. Enligt Arbetsförmedlingens egna siffror den senaste månaden
            är det 1,4 procent som lämnar fas 3 för arbete eller studier.
            Det finns de som lämnar av andra skäl, för att de inte står ut
            med verksamheten och tycker att det är meningslöst utan någon
            ersättning. Men de som lämnar för arbete eller studier är 1,4
            procent. Det här är ju ingen åtgärd som leder till arbete, Tomas
            Tobé.
          </note>
          <note>
            Du kanske lyssnade dåligt på mitt anförande, för jag sade ingen
            gång att fler människor ska förtidspensioneras, jag sade ingen
            gång att människor ska hänvisas till någon passivitet. Tvärtom
            är det du och ditt parti som hela tiden återkommer till att de
            enda alternativen som finns för människor som har hamnat i långtidsarbetslöshet
            är antingen gratis sysselsättning i fas 3, som inte leder till
            jobb, eller förtidspension. Vi avvisar båda vägarna. Vi har en
            tilltro till människors förmåga och vilja att arbeta. Vi vill
            ta till vara den. Det är landets största tillgång.
          </note>
          <note type="speaker">
            Anf. 8 TOMAS TOBÉ (M) replik:
          </note>
          <note>
            Herr talman! Vi kan konstatera, om vi nu enkom tittar på Socialdemokraternas
            förslag, att ni med en kirurgisk precision har lyckats hitta exakt
            den politik som ni gick till val på 2002 och 2006, till och med
            gamla åtgärder som bevisligen inte fungerade i form av plusjobb.
            Det är inte konstigt att vi då ställer oss frågan vad det var
            som var bra med den politik som förtidspensionerade 140 personer
            varje dag bara för att man ville hyfsa till statistiken.
          </note>
          <note>
            Jag förstår att Ylva Johansson inte vill tala om det, för det
            är ett jobbigt resultat för Socialdemokraterna att ta ansvar för.
          </note>
          <note>
            Vi ställer frågan: Varför är det så viktigt att stoppa en möjlighet
            som bevisligen gör att 15 personer går vidare till arbete? Det
            är viktigt och en enorm vinst för den enskilde.
          </note>
          <note>
            Det ser olika ut inom fas 3; man har olika individuella behov.
            Ingen kan dock förneka att den genomsnittliga inskrivnings- och
            arbetslöshetstiden är åtta år.
          </note>
          <note>
            Det är en enorm utmaning. Om vi ska ta det på allvar men det
            kanske vi inte ska duger det inte att kasta fram alternativ som
            handlar om att ta bort en åtgärd utan att ha något gemensamt förslag
            på vad som ska komma i stället.
          </note>
          <note>
            Vi klarar av att hålla två bollar i luften samtidigt. Vi klarar
            av att se att vi hela tiden behöver utveckla vår arbetsmarknadspolitik.
            Vi klarar av att lyssna på de eventuella brister som finns. Vi
            är dock inte beredda att avvika från en arbetslinje som just nu
            för Sverige mot rekordlåg arbetslöshet och sjunkande långtidsarbetslöshet.
            Vi väljer aktivitet före passivitet.
          </note>
          <note type="speaker">
            Anf. 9 YLVA JOHANSSON (S) replik:
          </note>
          <note>
            Herr talman! Regeringen håller två bollar i luften samtidigt,
            och det var precis det jag pekade på. Det är två stora problem.
          </note>
          <note>
            För det första har vi ett enormt och växande problem med kompetensbrist
            inom allt fler branscher. Det är ett problem som kommer att öka
            framöver. Det är ett problem som regeringen har negligerat hela
            tiden och fortfarande väljer att negligera.
          </note>
          <note>
            För det andra har vi en stor och växande grupp med långtidsarbetslösa
            som håller på att permanent ratas från den ordinarie arbetsmarknaden
            och som lämnas i sticket i fas 3.
          </note>
          <note>
            Dessa två bollar håller regeringen i luften, och det är precis
            det som är problemet. Ta ned bollen på marken, gör mål och börja
            ta ansvar!
          </note>
          <note>
            Tomas Tobé säger att vi vill stoppa den åtgärd som bevisligen
            leder till att 15 människor kommer vidare till arbete. Är du nöjd
            med det? 1,4 procent av dem som finns i fas 3 går vidare till
            arbete eller studier. Är det bra? Är det den ambitionsnivå som
            Moderaterna har inom arbetsmarknadspolitiken?
          </note>
          <note>
            Det är fel att de som finns i fas 3 i genomsnitt har varit inskrivna
            i åtta år. De siffror vi nyligen fick från riksdagens utredningstjänst
            visar att den genomsnittliga inskrivningstiden var sju år. Den
            genomsnittliga arbetslöshetstiden för dem i fas 3 var fem och
            ett halvt år. Många har nämligen varit inskrivna även när de haft
            ett arbete. Fem och ett halvt år är som av en händelse exakt lika
            lång tid som ni har styrt i Arbetsmarknadsdepartementet. Under
            den tiden har vi sett både uppgång och nedgång på arbetsmarknaden,
            men vi har sett ett permanent problem med långtidsarbetslösheten.
            Det har ni inte kunnat åtgärda.
          </note>
          <note type="speaker">
            Anf. 10 PENILLA GUNTHER (KD) replik:
          </note>
          <note>
            Herr talman! Det är intressant när Ylva Johansson i talarstolen
            säger att Socialdemokraterna har en människosyn som inte ger upp
            om en enda människa. Återigen, Ylva Johansson: Vad hände med de
            140 personer om dagen som gick i förtidspension under er tid vid
            makten? Hur kunde man ge upp om de människorna? Borde inte samma
            ideologi och människosyn genomsyra politiken i partiet under alla
            år? Eller har Ylva Johansson och Socialdemokraterna bytt inriktning
            på sin människosyn för att de sitter i opposition?
          </note>
          <note>
            Det är tomma tunnor som skramlar från Ylva Johansson och Socialdemokraterna.
            Man talar om att förvägra människor möjligheten till egen försörjning
            i fas 3. Det handlar om att gå från bidrag till egen försörjning,
            men vad ska vägen dit bestå av? Vad ska vägen till arbete bestå
            av, Ylva Johansson?
          </note>
          <note>
            Ni kommer med förslag på arbetsmarknadsutbildning. Jättebra,
            säger vi. Det är bra att människor får en relevant utbildning
            i fas 1 och 2 där så är möjligt. Nu är det även öppnat för utbildning
            i fas 3, precis som vi kristdemokrater har jobbat för.
          </note>
          <note>
            Vad är relevant utbildning för Socialdemokraterna? Vad består
            den så kallade relevanta utbildningen för människorna i fas 3
            av?
          </note>
          <note type="speaker">
            Anf. 11 YLVA JOHANSSON (S) replik:
          </note>
          <note>
            Herr talman! Jag tackar Penilla Gunther för frågorna. Låt mig
            först svara på frågan om förtidspensioner. Under vår tid i regeringen
            var det för många människor som förtidspensionerades. Det var
            säkert ett av skälen till att vi förlorade valet 2006. Jag hade
            förmånen att ha ansvaret för den omprövning av vår politik som
            vi gjorde i form av rådslag där vi lärde av de misstag vi hade
            begått och de saker vi inte lyckades tillräckligt bra med när
            vi hade regeringsmakten.
          </note>
          <note>
            Vi har förändrat vår politik. Vi kommer aldrig att stå för en
            politik där man förtidspensionerar bort människor från arbetsmarknaden
            eller lämnar människor i passivitet eller åtgärder som inte leder
            till arbete.
          </note>
          <note>
            Det är tråkigt att regeringen inte har lärt sig något av detta
            utan bara hänvisar till åtgärder som inte fungerar. Fas 3 har
            flera likheter med det som fanns i aktivitetsgarantin som var
            en åtgärd som inte fungerade och som vi ville fasa ut.
          </note>
          <note>
            Penilla Gunther frågar mig vad vi vill göra för att människor
            ska gå från bidrag till egen försörjning. Jag tackar för frågan
            och beklagar att du inte uppfattade det i mitt anförande. För
            att människor ska gå från bidrag till egen försörjning vill vi
            se till att man har rätt att få insats från första dagen man kommer
            till Arbetsförmedlingen. Man ska ha rätt att regelbundet få träffa
            sin arbetsförmedlare vid kvalitativa möten. Man ska senast inom
            90 dagar erbjudas relevant utbildning om man behöver det. Man
            ska få sina kunskaper validerade. Man ska få delta i program som
            har hög kvalitet och som leder till arbete. Vi vill satsa väsentligt
            mer på arbetsmarknadsutbildning, på validering, på arbetspraktik
            och på starta-eget-stöd. Det är sådant som vi vet leder till arbete
            och som också regeringens eget expertorgan nyligen har visat är
            det som fungerar.
          </note>
          <note type="speaker">
            Anf. 12 PENILLA GUNTHER (KD) replik:
          </note>
          <note>
            Herr talman! Det här var intressant. Ylva Johansson påstår att
            jag inte lyssnar, men Ylva Johansson har nog varken läst eller
            lyssnat tillräckligt. Precis dessa åtgärder finns i jobb- och
            utvecklingsgarantins första faser. Här finns möjlighet till arbetspraktik,
            validering och att pröva olika typer av arbeten.
          </note>
          <note>
            Alliansen och Kristdemokraterna säger att en större och bättre
            individuell bedömning behövs. Det måste finnas en större flexibilitet
            i systemet som gör att fler människor kommer ut på arbetsmarknaden.
          </note>
          <note>
            Att bara angripa fas 3 när man ser att utvecklingen innan dess
            inte är tillräcklig är ett märkligt förfaringssätt som jag inte
            förstår mig på.
          </note>
          <note>
            Jag förstår inte heller när Ylva Johansson säger att den nuvarande
            regeringen borde ha tagit lärdom av den socialdemokratiska regeringens
            misstag. Det är ju precis det vi har gjort. Vi har tagit lärdom
            av den socialdemokratiska regeringspolitik som inte har bidragit
            till att människor har ökat sin sysselsättning.
          </note>
          <note>
            Ylva Johansson kan kanske ta lite lärdom av det som har gjorts
            hittills av regeringen. Det är faktiskt över 120 000 personer
            som har fått arbete det senaste året.
          </note>
          <note type="speaker">
            Anf. 13 YLVA JOHANSSON (S) replik:
          </note>
          <note>
            Herr talman! Vi är alla glada över att det skapas nya jobb på
            den svenska arbetsmarknaden. Problemet är dock att alliansregeringen
            bara ser två alternativ för människor som är långtidsarbetslösa,
            antingen gratisarbete i återvändsgränden fas 3 eller förtidspension.
            Det är de två alternativ som finns.
          </note>
          <note>
            För inte så länge sedan sade statsminister Fredrik Reinfeldt
            att fas 3 är bättre än passivitet. Det är dock mycket nära passivitet
            för många av dem som finns i fas 3, kan man säga. Jag tycker att
            det är en ynklig människosyn att inte tilltro människor som är
            långtidsarbetslösa om att kunna få ett riktigt arbete.
          </note>
          <note>
            Penilla Gunther säger emot sig själv. I fas 1 och 2 ska man erbjudas
            arbetspraktik, utbildning och kvalificerade insatser. Problemet
            är att det inte är så i verkligheten, och det sade du själv i
            ditt huvudanförande. I fas 2 får man ingenting och åter ingenting.
            Det visas också i de utvärderingar som har gjorts av fas 1 och
            2. Det som man vackert talar om borde finnas i fas 3 finns inte.
          </note>
          <note>
            Ni kan bara bedömas utifrån hur er politik fungerar i verkligheten,
            inte utifrån hur ni skulle önska att politiken skulle kunna beskrivas.
          </note>
          <note>
            Verkligheten talar sitt tydliga språk: Fas 3 leder inte till
            arbete, och fas 1 och 2 fungerar så dåligt att det strömmar ut
            nya människor i fas 3. Vi har en rekordstor ökning med 35 procent
            i år, trots att vi har så stark tillväxt av nya jobb. Det kan
            bara beskrivas som ett totalt misslyckande.
          </note>
          <note type="speaker">
            Anf. 14 HANS BACKMAN (FP) replik:
          </note>
          <note>
            Herr talman! Jag och Ylva Johansson är överens om att jobben
            i Sverige kommer i hög takt, och det är vi båda glada över. Jag
            tror att både jag och Ylva Johansson har samma människosyn, jag
            tror inte att det är någon skillnad. Vi vill väl, vi vill att
            människor ska komma ut i arbete. Sedan är det uppenbarligen olika
            vägar vi tror på för att nå dit.
          </note>
          <note>
            Ylva Johansson säger: utbildning, utbildning, utbildning. Det
            är positivt. Det är mycket av det som regeringen verkligen satsar
            på för att klara matchningen och skapa en ny lärlingsutbildning.
            Vi har inrättat yrkeshögskola och yrkesvux för att kunna ge olika
            kompetenser så att människor kan ta de jobb som är lediga. Det
            låter som att Ylva Johansson egentligen tycker att det är bra
            åtgärder.
          </note>
          <note>
            När det gäller den omdiskuterade fas 3 och även fas 1 och fas
            2 känner jag att de insatser som Ylva Johansson pratar om är det
            som görs i fas 1 och fas 2 praktik, utbildningsinsatser och så.
            Men när det har visat sig att det inte har hjälpt vissa personer
            att få ett jobb har vi fas 3 som Ylva Johansson fördömer mycket
            skarpt. Samtidigt säger arbetsförmedlare att det inte är en bra
            idé att avskaffa fas 3 om man inte har ett tydligt alternativ
            till vad man vill göra i stället. Att återgå till det som var
            tidigare, som Ylva Johansson har talat om, är inte det som man
            verkar tro på allra mest bland dem ute i verksamheten. Sju personer
            av tio går till arbete eller studier från fas 1 och fas 2. Så
            illa som Ylva Johansson får det att låta är det inte. Vi vill
            att de ska bli ännu bättre, men jag tycker att det är märkligt
            med en så skarp kritik när det händer positiva saker.
          </note>
          <note>
            Min fråga till Ylva Johansson är: Vad svarar du arbetsförmedlare
            ute i landet som säger att fas 3 finns det skäl att utveckla och
            förbättra förstås, men det finns inte en möjlighet att i dag bara
            avskaffa den?
          </note>
          <note type="speaker">
            Anf. 15 YLVA JOHANSSON (S) replik:
          </note>
          <note>
            Herr talman! Det är fascinerande att höra Hans Backman. Han tror
            lite hit och han tror lite dit, han tror att det är bra med fas
            3, han tror att man får utbildning i fas 2 och han tror nog att
            allting kan bli bättre till sist. Det är lite grann så där: Än
            slank han hit, än slank han dit och än slank han ned i diket.
            Det är bara det att Hans Backman har sitt på det torra. Den som
            hamnar i diket är den som är långtidsarbetslös på grund av att
            vi inte har en politik som baseras på vad man vet fungerar och
            att vi inte har krav på att vi ska ha en arbetsmarknadspolitik
            som leder till arbete, studier eller egen försörjning utan nöjer
            oss med en arbetsmarknadspolitik där man tror lite hitan och ditan
            om vad som kanske fungerar.
          </note>
          <note>
            Det är kränkande för människor att behöva utsättas för Hans Backmans
            tyckande hit och dit och inte få åtgärder som faktiskt fungerar.
          </note>
          <note>
            Regeringen har ett expertorgan som heter Institutet för arbetsmarknadspolitisk
            utvärdering. De har utvärderat hur fas 1 och fas 2 eller hela
            jobb- och utvecklingsgarantin fungerar. Det är förödande kritik,
            framför allt därför att aktivitetsnivån är så låg. Man erbjuds
            inte utbildning, man erbjuds inte aktiva insatser. Det enda man
            får göra är att själv söka jobb. Det är den huvudsakliga sysselsättningen,
            och det tar vanligtvis mellan en och fem timmar i veckan.
          </note>
          <note>
            Det är inte så konstigt att det inte leder till att man klarar
            arbetslösheten för dem som har svårigheter på arbetsmarknaden.
            Man har helt nyligen kommit med förslag om och utvärderat vad
            som faktiskt fungerar på arbetsmarknaden. Man säger precis det
            som vi socialdemokrater säger: kvalificerade insatser av duktiga
            arbetsförmedlare som har tid att regelbundet träffa den arbetslösa
            och få jobba med det som man är bra på och slippa drunkna i kontroll
            och administration.
          </note>
          <note>
            Arbetsmarknadsutbildning är, som inte bara IFAU säger utan även
            Finanspolitiska rådet och jag tror alla experter, en åtgärd som
            fungerar och som leder till arbete. Och som nummer tre: subventionerade
            riktiga anställningar i stället för låtsasarbete, så kallad sysselsättning,
            i fas 3. Det vet vi fungerar, men det säger Hans Backman nej till.
          </note>
          <note type="speaker">
            Anf. 16 HANS BACKMAN (FP) replik:
          </note>
          <note>
            Herr talman! Det skulle vara mig främmande att kränka människor
            som är i en utsatt situation. Ylva Johansson väljer att vara raljant
            i stället för att svara på min fråga vad hon säger till arbetsförmedlare
            ute i landet som inte ser något alternativ i dag till fas 3 och
            till att utveckla denna.
          </note>
          <note>
            Ylva Johansson säger att jag bara tror. Jag vet att sex av tio
            i fas 1 och fas 2 kommer ut i arbete och sju av tio kommer ut
            i arbete eller studier. Det är ett faktum. Jag vet också att det
            finns goda exempel där 10 procent av deltagarna i Trollhättans
            kommun kom ut i riktiga arbeten. 14 procent i sociala företag,
            som exempelvis Prio 1, kommer ut i riktiga arbeten. Jag förstår
            inte varför Ylva Johansson vägrar att se de positiva saker som
            faktiskt finns och vill gå tillbaka till en politik som vi vet,
            inte tror, var misslyckad när den utfördes av Socialdemokraterna.
          </note>
          <note>
            Jag har en fråga till Socialdemokraterna och Ylva Johansson till
            sist: Har ni något eget förslag som ni tillsammans med de andra
            partier som står bakom initiativet i riksdagen kan lägga fram
            och ge som svar till arbetsförmedlarna? Det är kompetenta och
            kvalificerade arbetsförmedlare som ska vidta bra och kvalificerade
            åtgärder för att människor ska kunna få ett jobb och inte bli
            kränkta av att man säger: Vi tar bort en åtgärd som kan bli bättre
            och som skulle kunna fungera och i vissa fall också fungerar.
            Vad har ni för gemensamt alternativ? Vad har ni för svar? Finns
            det någonting som ni tillsammans diskuterat er fram innan ni sade
            att ni inte vill ha fas 3, ni vill vara mot regeringen?
          </note>
          <note type="speaker">
            Anf. 17 YLVA JOHANSSON (S) replik:
          </note>
          <note>
            Herr talman! Hans Backman ansluter sig till Tomas Tobés linje:
            Vi är nöjda. Det finns någon människa som har fått ett arbete.
            Det finns något gott exempel. Då är vi nöjda.
          </note>
          <note>
            Det är bra att vi får det beskedet. Vi socialdemokrater har väsentligt
            högre ambitioner än så. Att 98,6 procent inte går vidare från
            fas 3 till arbete kan vi aldrig acceptera som ett godtagbart resultat.
            Vi kan aldrig acceptera det synsätt som Hans Backman representerar.
          </note>
          <note>
            Vad ska jag säga till arbetsförmedlarna som inte ser något alternativ
            till fas 3? Jag tänker inte säga som ni säger, att alternativet
            är förtidspension. Det är inte det för oss. För oss är alltid
            alternativet att investera i människor och i människors kompetens
            och förmåga.
          </note>
          <note>
            Sedan Folkpartiet tog över i Utbildningsdepartementet har problemen
            med den bristande matchningen på arbetsmarknaden väsentligt förvärrats.
            Det har skett dels genom att vi har sjunkande kvalitet i grundskola
            och gymnasieskola, att vi inte har kommit till rätta med att det
            finns elever som lämnar gymnasieskolan utan tillräckliga kunskaper,
            dels genom nedskärningar i vuxenutbildningen och strypning av
            arbetsmarknadsutbildningen.
          </note>
          <note>
            Om du, Hans Backman, på riktigt tycker att utbildning är bra
            och viktig, varför inte satsa på yrkeshögskolan till exempel?
            De säger själva att de skulle kunna ta emot nästan dubbelt så
            många studerande som i dag och ge en bra utbildning med bra kvalitet.
            En plats i yrkeshögskolan är billigare än en plats i fas 3. Varför
            väljer ni ändå att hänvisa människor till en återvändsgränd?
          </note>
          <note type="speaker">
            Anf. 18 EMIL KÄLLSTRÖM (C) replik:
          </note>
          <note>
            Herr talman! Hade det inte varit en allvarlig debatt om ett rejält
            samhällsproblem hade jag passat på att tacka Ylva Johansson för
            att hon bjuder på en sådan buffé av självmotsägelser, felaktigheter
            och allmänna konstigheter som man som opponent kan racka ned på.
            Några exempel är att Ylva Johansson säger att fas 2 är dålig.
            Det är en rejäl svada. Samtidigt innebär det ni nu går fram med
            konkret att hålla kvar människorna i de tidigare faserna av jobb-
            och utvecklingsgarantin. Man ska vara kvar i fas 2, som nu är
            så dålig.
          </note>
          <note>
            Ett annat exempel är att ni beskiver hela jobb- och utvecklingsgarantin
            som någon nivå i Dantes Inferno. Vi vet att en stor majoritet
            tycker att det här fungerar, de kommer ut i jobb eller utbildning.
          </note>
          <note>
            Socialdemokraterna verkar hitta egna siffror som säger att genomsnittstiden
            i arbetslöshet är exakt densamma som då alliansregeringen övertog
            makten. Arbetsförmedlingen säger åtta år, och det är genomsnittet.
            Dem vi pratar om är till stor del människor som fastnade i arbetslöshet
            när Ylva Johansson satt med i regeringen och var ansvarig.
          </note>
          <note>
            Jag fortsätter med en tidigare fråga som inte har fått något
            svar. Den är: Vad är det gemensamma beskedet? Vad kom ni fram
            till när ni satt på ditt rum och pratade, Ylva Johansson? När
            ni skrev ihop er om att ni skulle vara emot detta, vad kom ni
            då fram till att ni skulle vara för? Det är ett stort ansvar att
            bygga en majoritet i Sveriges riksdag. Du säger att ni kanske
            återkommer med någonting, men det är här och nu det händer. Vad
            är ert gemensamma alternativ?
          </note>
          <note type="speaker">
            Anf. 19 YLVA JOHANSSON (S) replik:
          </note>
          <note>
            Herr talman! Centerpartiet har numera en tydlig profil i arbetsmarknadspolitiken.
            Den går ut på att man ska ha lägre löner, sämre trygghet och avskaffad
            arbetsrätt, och som grädde på moset ska framtidsjobben bestå i
            att vi går ut med varandras hundar med skatteavdrag. Det är en
            arbetsmarknadspolitik som skulle vara helt förödande för Sverige
            om den genomfördes. Det är också en politik som uppenbarligen
            är helt förödande för Centerpartiet som håller på att utplåna
            sig självt med den här politiken. Det kanske skulle vara en Gudi
            behaglig gärning när man hör hur Emil Källström resonerar här.
            Hur kan man säga att en stor majoritet går från fas 3 till arbete
            och studier när det är 1,4 procent som gör det? Hur kan 1,4 procent
            bli en stor majoritet? Det skulle jag vilja veta. Jag vill ställa
            samma fråga till dig som jag har ställt till de andra. Är du nöjd
            med att det är 1,4 procent som går från fas 3 till arbete eller
            studier? Eller vilken nivå tycker du är lagom? Ligger den på 1,6
            eller 1,8? Vilken ambitionsnivå ska vi ha när det gäller långtidsarbetslösheten?
            Ska människor hänvisas till passivitet eller gå till gratisarbete
            i stället för att få chansen att få ett riktigt jobb? När ska
            långtidsarbetslösa få ett riktigt jobb om inte nu när vi har en
            rekordstor tillväxt av nya jobb på arbetsmarknaden?
          </note>
          <note type="speaker">
            Anf. 20 EMIL KÄLLSTRÖM (C) replik:
          </note>
          <note>
            Herr talman! Jag får tacka för svaret. Det framfördes ju inte
            minst med saklighet och trevlighet.
          </note>
          <note>
            Du lyssnar inte på vad jag säger, Ylva Johansson. Jag sade att
            det är en stor majoritet i hela jobb- och utvecklingsgarantin
            som både är nöjd och går vidare till arbete eller utbildning.
          </note>
          <note>
            Det är ingen här som har sagt, även om du hävdar det om och om
            igen, att man är helt nöjd med den. Alla pratar om att detta ska
            utvecklas. Jag ägnade en stor del av mitt anförande åt hur svensk
            arbetsmarknad ska förbättras. Men du svarar återigen inte på frågan.
            Vad är ert gemensamma besked?
          </note>
          <note>
            Du har pratat en hel del om utbildning här i kammaren och om
            att vi skulle vara emot någon form av utbildningslinje. Det är
            helt fel. Det vi har gjort under en mandatperiod, och vi fortsätter
            med det eftersom vi fick förnyat förtroende, är att återupprätta
            en utbildningslinje som också var raserad. Vi höjer kvaliteten
            på högskoleutbildningarna efter att de under år har tappat kvalitet.
            Det är vi som har genomfört en ny och reformerad yrkeshögskola,
            och vi håller på att ta fram en ny gymnasieskola. Det vill du
            backa tillbaka också. Du förstår inte utbildningspolitiken eller
            också har du helt fel ingång i den.
          </note>
          <note>
            Jag tänker bara ställa en fråga. Jag har redan ställt den, och
            den har ställts tidigare. Hur ser ert gemensamma alternativ ut?
            Ni tar ansvaret att bygga en majoritet i Sveriges riksdag, men
            vad vill ni? Man kan inte bara vara emot.
          </note>
          <note type="speaker">
            Anf. 21 YLVA JOHANSSON (S) replik:
          </note>
          <note>
            Herr talman! Jag noterade att Emil Källström i sitt huvudanförande
            sade att det är tack vare oppositionens kritik som regeringen
            nu är beredd att se över delar av fas 3. Det är väl så att om
            det inte fanns en opposition som kunde driva oppositionspolitiken
            skulle regeringen fortsätta att bara vara nöjd med situationen.
            Nu får vi höra att fas 3 kanske inte fungerar, och kanske fungerar
            inte heller fas 1 och fas 2, för där får man ingenting, ingenting
            och ingenting, men å andra sidan behöver egentligen ingenting
            förändras.
          </note>
          <note>
            Vi har talat om vad vårt alternativ är. Kortfattat är det utbildning,
            utbildning och utbildning. Det står i bjärt kontrast mot Folkpartiets
            prioriteringar. Folkpartiet på Utbildningsdepartementet har sänkt
            ambitionsnivån i gymnasieskolan så att ungdomar nu ratar yrkesutbildningarna.
            Vi har till exempel rekordfå sökande till omvårdnadsprogrammet.
            Det är ett område där vi med all säkerhet mycket snart kommer
            att få problem med att få tag i kompetent personal. Man har skurit
            ned kraftigt på vuxenutbildningen. Stora delar av arbetsmarknadsutbildningen
            har försvunnit. Man har valt bort utbildningslinjen. Det är en
            väldigt tydlig väg. Den här regeringen har bara valt en enda väg
            för att lösa arbetslösheten, och det är lägre löner och lägre
            skatter. Och Centerpartiet är det parti som har varit allra värst
            genom att säga att försämringar för den som är anställd ska leda
            till att man löser situationen för den som är långtidsarbetslös.
            Det är en politik som får förödande konsekvenser för klassklyftorna
            och barnfattigdomen i Sverige, och det är också en politik som
            skulle vara förödande för svensk tillväxt. Vi kan inte leva av
            att vi går ut med varandras hundar. Sverige måste konkurrera med
            kompetens och inte med låga löner. Det är vår linje.
          </note>
          <note type="speaker">
            Anf. 22 MEHMET KAPLAN (MP):
          </note>
          <note>
            Herr talman! En av riksdagens viktigaste uppgifter är att kontrollera
            hur regeringen och myndigheterna sköter sitt arbete. Till sin
            hjälp har riksdagen en rad redskap.
          </note>
          <note>
            I grundlagarna står det vilka speciella kontrollinstrument riksdagen
            kan använda sig av. Riksdagens kontroll ska bidra till att regeringen
            och myndigheterna följer lagarna, arbetar effektivt och att medborgarna
            känner förtroende för den offentliga makten.
          </note>
          <note>
            När man talar om kontroll handlar det ofta om att granska något
            i efterhand. Men en fungerande kontrollmakt innebär att följa
            och granska regeringens och myndigheternas arbete på alla olika
            stadier. Med hjälp av sina olika instrument kan riksdagen granska
            vad som händer inför, under och efter det att ett beslut fattas.
          </note>
          <note>
            Detta är ett citat från riksdagens hemsida.
          </note>
          <note>
            Vi för i dag en diskussion som handlar om hur denna granskningsmakt
            ska utövas. Vi har hört ett antal svar från de partier som bildar
            regeringsunderlag. De har också försökt ställa ett antal frågor,
            men det fråntar dem inte ansvaret för att vara regeringsunderlag.
          </note>
          <note>
            Det har blivit alltmer uppenbart att regeringens modell med allt
            hårdare regler i sjuk- och arbetslöshetsförsäkringarna har resulterat
            i att allt fler står utanför trygghetssystemen. Många sjuka och
            arbetslösa måste i stället söka försörjningsstöd från kommunerna,
            och andra står helt utan stöd. Detta är inget annat än ett stort
            misslyckande för politiken.
          </note>
          <note>
            Miljöpartiet de gröna har under tiden arbetat hårt för att förhindra
            de värsta smällarna för de människor vars trygghet dras undan.
            I arbetsmarknadsutskottet, och även i socialförsäkringsutskottet,
            har vi under det senaste året medverkat till flera initiativ för
            att genom riksdagen förmå regeringen att stoppa de värsta effekterna
            av utförsäkringspolitiken. Under våren har vi till exempel gemensamt
            drivit på för att förbättra villkoren för de deltidsarbetslösa
            och för att återinföra den så kallade 100-dagarsregeln som innebär
            att man under en längre tid än i dag ges möjlighet att söka arbeten
            inom sitt eget område och på sin bostadsort. Vi har också gemensamt
            krävt att Försäkringskassans servicekontor ska behållas över hela
            landet.
          </note>
          <note>
            I dag debatterar vi och ska besluta om stopp för nya anvisningar
            till fas 3. Vi vet också, det kom ett besked om det i går, att
            socialförsäkringsutskottet senare kommer att ta upp det bordlagda
            förslaget om att förhindra att fler människor utförsäkras ur sjukförsäkringen.
          </note>
          <note>
            I praktiken innebär båda dessa gemensamma förslag ett slags moratorium.
            Om vi skulle lyckas förhindra framtida utförsäkringar och nya
            fas 3-placeringar har vi satt stopp för flera av de mest förnedrande
            uttrycken för regeringens slag mot sjuka och arbetslösa.
          </note>
          <note>
            Det vore i sig en viktig markering om att det får vara nog med
            experiment med utsatta människor. Att dra i nödbromsen är dock
            bara ett av flera nödvändiga steg på väg mot en hållbar trygghetsförsäkring.
            Regeringens modell har enligt vår uppfattning nått vägs ände.
            Det är inte meningsfullt att laga och lappa i ett redan havererat
            system.
          </note>
          <note>
            Vi har hört representanter för de partier som utgör regeringsunderlaget
            säga att inget system är perfekt. Vi gröna säger inte att det
            finns en väg tillbaka till det som rådde tidigare, med trygghetssystem
            som byggdes upp i en tid då människor kunde räkna med att ha fast
            anställning och 40 timmars arbetsvecka under största delen av
            sitt arbetsliv.
          </note>
          <note>
            Herr talman! Tiden är mogen för ett modernare system som utgår
            från individens behov av trygghet på dagens arbetsmarknad, som
            är mycket volatil. Utgångspunkten måste vara att fler omfattas
            av de allmänna trygghetssystemen i stället för att vara en del
            i ett svartepetterspel där människor bollas mellan olika regelverk
            för olika myndigheter. Vi vill att individens behov av hjälp och
            stöd för att kunna komma tillbaka till arbetslivet står i centrum.
            Vi vill ha gemensamma bedömningsgrunder, oavsett om inkomstbortfallet
            beror på att man drabbas av sjukdom eller av arbetslöshet. Vi
            har kallat det för arbetslivstrygghet. Nästa steg borde därför
            vara att införa en lägsta grundersättning i sjukförsäkringen,
            på samma sätt som det i dag finns inom arbetslöshetsförsäkringen.
            Ett modernt arbetslivstrygghetssystem måste kombineras med aktiv
            näringspolitik. Samhället behöver göra stora investeringar för
            att ställa om till ett långsiktigt hållbart samhälle. Miljöpartiet
            de gröna är berett att vara en del av den utvecklingen.
          </note>
          <note>
            Om vi tittar på vad regeringen åstadkommit och vad som lett fram
            till situationen i dag visar det sig att vi beskylls för att vara
            ansvarslösa, att vi drar i någon sorts nödbroms eller att vi försöker
            ta billiga politiska poäng. Det är inte det som är billigt. Det
            billiga i problematiken i dag är att vi fortfarande inte sett
            tillstymmelsen till verkliga åtgärder för att få till stånd en
            förändring av det som gått snett.
          </note>
          <note>
            Regeringens så kallade jobb- och utvecklingsgaranti för arbetslösa
            infördes 2007. Sedan började fas 3, enligt tidigare talare, tillämpas
            2009, alltså för två år sedan. Jag kommer inte att bolla en massa
            siffror fram och tillbaka även om det skulle finnas en viss nytta
            med det. Jag tycker att det tydligt framförts av föregående talare,
            Ylva Johansson, på vilket sätt det skett och vilka effekter det
            fått.
          </note>
          <note>
            I grunden uppstår en fråga från vår sida, och den gäller syftet
            med fas 3. Enligt regeringen är syftet att långtidsarbetslösa
            ska erbjudas sysselsättning hos en anordnare med arbetsuppgifter
            som annars inte skulle utföras och som kan ses som kvalitetshöjande.
            Det är syftet, men vi ser att resultatet inte på något sätt är
            så pass mätbart att det går att säga att det haft stor verkan
            för att uppnå det mål man satt upp. Siffrorna visar med all önskvärd
            tydlighet att det vid mätperiod efter mätperiod, vid granskning
            efter granskning, är extremt låga värden vad gäller de människor
            som lämnar fas 3. Därför måste frågan uppstå, och uppenbarligen
            har den också gjort det eftersom företrädarna för regeringspartierna
            i riksdagen formulerat det i en reservation som de yrkar bifall
            till. Där säger man bland annat att man tillsatt en utredning
            och att man i den utredningen ska lägga särskild vikt vid om deltagarna
            i garantin erbjuds aktiviteter efter individuella behov och så
            vidare. Alltså är det något som är fel.
          </note>
          <note>
            Jag satt inte i riksdagen under den period som man hänvisar till
            och där hänvisar till siffror gällande antalet förtidspensionerade
            140 per dag var det visst.
          </note>
          <note>
            Alliansen har suttit vid makten sedan 2006. När den stora ekonomiska
            krisen slog till i början av föregående mandatperiod satt jag
            i riksdagen. Jag beskyllde inte regeringen för den krisen eftersom
            det var en internationell kris med nedgång. I dag slår man sig
            för bröstet på grund av uppgången, för att man hanterar uppgången
            väl. Samtidigt klandrar man Socialdemokraterna för gamla synder.
            En tidigare minister, Ylva Johansson, säger vilket jag tycker
            är klädsamt att man tittat på det, tänkt om och ska försöka se
            till att inte återgå till den typen av politik.
          </note>
          <note>
            Om båda sidor kunde koncentrera sig på vad de kan presentera,
            vad de kan göra, vad de kan hantera skulle vi kunna få en någorlunda
            sansad debatt.
          </note>
          <note>
            Avslutningsvis vill jag säga att jag tror att det i grunden handlar
            om människor. När vi hanterar siffror och procentenheter fram
            och tillbaka är det lätt hänt att vi glömmer bort att det handlar
            om människor. SVT har lagt upp en bloggsida där människor som
            drabbats av regeringens åtgärder får komma till tals. Jag säger
            drabbats, för det är så människorna upplever det. För mig som
            miljöpartist handlar det i grunden om det som jag tog upp i början
            av anförandet, om den kontrollmakt som jag som riksdagsledamot
            har. Det handlar om att kunna säga till och dra i nödbromsen när
            det gått alldeles för långt, när reglerna är alldeles för otydliga
            för de människor som drabbas av dem. Då är det vår uppgift att
            reagera.
          </note>
          <note>
            Sedan kan de regeringsbärande partierna i riksdagen naturligtvis
            säga att det inte är konstruktivt, men det är den makt vi har
            och det är den makt vi utövar.
          </note>
          <note type="speaker">
            Anf. 23 TOMAS TOBÉ (M) replik:
          </note>
          <note>
            Herr talman! Mehmet Kaplan tycker att vi ska tala mindre om statistik.
            Jag förstår att han känner så. Vi är nu i ett läge där arbetslinjen
            lyfter människor från utanförskap till arbete. Prognoserna visar
            att vi mot slutet av mandatperioden kan komma ned till en arbetslöshet
            på omkring 5 procent, eller 3 procent räknat på det tidigare,
            socialdemokratiska, sättet.
          </note>
          <note>
            Det första jag vill fråga är: Anser Mehmet Kaplan att det är
            en positiv utveckling? Kan det vara så att det är viktigt att
            återupprätta arbetslinjen i svensk politik?
          </note>
          <note>
            Det andra jag vill fråga gäller det som Mehmet Kaplan lyfte upp
            då han sade att det vore bättre om vi hade en debatt som handlade
            om vad man vill göra, hur man vill hjälpa långtidsarbetslösa till
            jobb. Vad är ert alternativ i detta utskottsinitiativ? Ingen företrädare
            för oppositionen, som står bakom utskottsinitiativet, har kunnat
            förklara vad alternativet är.
          </note>
          <note>
            Det tredje jag vill ta upp gäller ansvaret. Om regeringen efter
            en översyn återkommer med förändringar, precis på det sätt som
            för övrigt Miljöpartiet beskrivit i sin budgetmotion tidigare
            i vår, tänker Mehmet Kaplan då sitta kvar i koalitionen av nej-sägare,
            tillsammans med Sverigedemokraterna, och fortsätta att säga nej
            och vara mot regeringen? Eller är Miljöpartiet intresserat av
            att fortsätta att utveckla politiken för att säkerställa att långtidsarbetslösheten
            fortsätter att sjunka i Sverige?
          </note>
          <note type="speaker">
            Anf. 24 MEHMET KAPLAN (MP) replik:
          </note>
          <note>
            Herr talman! Tack, Tomas Tobé som vanligt väldigt tydlig och
            klar!
          </note>
          <note>
            Till de tre frågorna har jag tre svar. Det första är att visst
            är det positivt med lägre arbetslöshet. Den frågan tror jag ingen
            i denna kammare skulle svara nej på. När det går bra för Sverige
            är det bra för hela samhället, men det undantar inte det ansvar
            som regeringen har för de människor som drabbas av de åtgärder
            som regeringen kommer på, stadfäster och genomför. Vår roll som
            oppositionspolitiker är att peka på de orimligheter som finns
            i systemet.
          </note>
          <note>
            När det gäller vad som är alternativet berättade Ylva Johansson
            om ett antal frågor som hon har sett som alternativ. Jag vet att
            även min kollega Josefin Brink kommer att ta upp ett antal. Vi
            har tidigare sagt att åtgärder som handlar om arbetspraktik, arbetsmarknadsutbildningar
            och validering är viktiga delar, men min roll som oppositionspolitiker
            handlar i detta nu om att granska dem som har att svara för den
            politik de har fört sedan 2006 och vad denna har inneburit för
            människor av kött och blod. Det är i den rollen jag står här.
          </note>
          <note>
            Anledningen till att vi fick tala före er, som utgör regeringsunderlaget,
            är att detta är ett av de unika tillfällen då det finns en majoritet
            mot regeringens politik.
          </note>
          <note>
            När det gäller utredningen ska vi vänta och se. Ni har tillsatt
            en utredning. Vi kommer att vänta och se. Jag är väldigt nyfiken.
            Men tyvärr ser det inte ut som att man är beredd att göra vad
            som krävs.
          </note>
          <note type="speaker">
            Anf. 25 TOMAS TOBÉ (M) replik:
          </note>
          <note>
            Herr talman! Ansvar för åtgärder är givetvis viktigt. Det är
            just därför jag noterar att många har svårt att förstå detta.
            Vi är en regering som klarar av att notera att även vår arbetsmarknadspolitik
            måste utvecklas kontinuerligt. Vi klarar av att göra detta, samtidigt
            som vi inte är beredda att avvika från arbetslinjen i svensk politik.
          </note>
          <note>
            Problemet uppstår när man som opposition går från att uppmärksamma
            brister och kritisera till att ta ett utskottsinitiativ, om vi
            nu ska ta det på allvar, som handlar om att vi ska stänga en möjlighet
            för människor att komma ut i sysselsättning, om att man vill sätta
            stopp för att 15 personer varje dag får arbete. Då måste man också
            ta ett större ansvar.
          </note>
          <note>
            Det är därför vi återkommer till vad ert alternativ för dessa
            långtidsarbetslösa människor är. Vad är det ni gemensamt har kommit
            överens om på Ylva Johanssons rum? Är det fler Amsutbildningar?
            Är det mer praktik? Är det mer starta-eget-bidrag? Är det någon
            form av friår? Är det att återinföra plusjobben? Vi får inga svar.
            Här behöver man också ta ansvar när man bestämmer sig för att
            sätta sig i en båt och bilda majoritet understödd av Sverigedemokraterna.
            Man sätter stopp för en åtgärd som i dag för människor från utanförskap
            till arbete.
          </note>
          <note type="speaker">
            Anf. 26 MEHMET KAPLAN (MP) replik:
          </note>
          <note>
            Herr talman! Denna fixering vid vad de som inte har regeringsmakten
            ska kunna utföra har jag mött även i ett utskott som jag suttit
            i tidigare. Skillnaden var att regeringen föregående mandatperiod
            hade ett underlag i riksdagen och var i majoritet. Den majoriteten
            fick ni inte av väljarna vid valet 2010. Det är därför riksdagen
            kan utöva den kontrollmakt som är grundlagsstadgad.
          </note>
          <note>
            Det som står i reservationen kanske kan bli en form av svar till
            Tomas Tobé: Vi tolkar det så att initiativet utgår från den ensidiga
            kritik av fas 3 som förekommit i medierna. Jag trodde inte att
            jag skulle få läsa en sådan mening. Det är möjligt att andra har
            använt sig av detta tidigare, men under de år jag suttit i riksdagen
            har jag inte läst den här typen av mening i en reservation. Jag
            har verkligen försökt kolla efter.
          </note>
          <note>
            Direkt skyller man på medierna när det gäller kritiken mot fas
            3. Man tycker inte att det har någon verklighetsförankring. Man
            tittar bort. Man upplever att det är en orättvis och orättfärdig
            kritik. Man skriver till och med ned det i reservationen i betänkandet.
            Det tycker jag är verklighetsfrånvändhet. För att dölja det lyfter
            man fram att vi har en brist på samordning och gemensamma förslag.
          </note>
          <note>
            Tomas Tobé! Vi är inte regering. Det är ni som är regering, och
            det är ni som är svaret skyldiga.
          </note>
          <note>
            (Applåder)
          </note>
          <note type="speaker">
            Anf. 27 PENILLA GUNTHER (KD) replik:
          </note>
          <note>
            Herr talman! Jag är lite bekymrad över Mehmet Kaplan och Miljöpartiet.
            Jag vill gärna använda ordspråket den man umgås med blir man lik.
            Jag tycker att Mehmet Kaplan i dag har hamnat i lite fel sällskap.
          </note>
          <note>
            Det finns ganska stora likheter mellan Miljöpartiets och Kristdemokraternas
            syn på socialförsäkringen och socialförsäkringssystemet, förändringar
            som behöver göras och så vidare. Det tycker jag är bra. Kanske
            kan vi komma överens om olika saker så småningom. Vi vet att vi
            har en parlamentarisk utredning som är på gång.
          </note>
          <note>
            Men i det här läget förstår jag inte hur Mehmet Kaplan kan använda
            sig av nya vänner i detta sammanhang bara för att driva igenom
            ett initiativ att stoppa människor från att över huvud taget komma
            ut om dagarna. Detta är en sysselsättningsåtgärd som har sina
            fel och brister. Jag har påtalat det i många olika sammanhang,
            senast här i dag. Det finns fel och brister, och de ska åtgärdas.
            Men att låta människor bara vara hemma och inte komma ut om dagarna
            och få möta människor och bli sedda och bekräftade, är det en
            lösning som Mehmet Kaplan hellre ser?
          </note>
          <note>
            Jag måste få en förklaring. Vad är ert gemensamma alternativ?
            Vad är Mehmet Kaplans anledning till att över huvud taget gå in
            i det här sällskapet?
          </note>
          <note type="speaker">
            Anf. 28 MEHMET KAPLAN (MP) replik:
          </note>
          <note>
            Herr talman! Jag tackar Penilla Gunther och ska försöka svara
            på frågeställningen.
          </note>
          <note>
            Anledningen till att vi ingår i detta sällskap är att vi inte
            fick väljarnas förtroende att bilda regering vid valet 2010. Det
            gjorde att vi hamnade i opposition. I opposition har vi en tydlig
            roll: att granska regeringen och myndigheterna i enlighet med
            det jag citerade tidigare från riksdagens hemsida.
          </note>
          <note>
            I grunden handlar det också om att formulera idéer för vad vi
            skulle vilja göra. När jag säger vi är det vi i Miljöpartiet de
            gröna. Där inkluderas inte Socialdemokraterna eller Vänsterpartiet,
            inte andra partier heller för den delen. Den politiken lägger
            vi fram två gånger per år, och det står tydligt vilka våra alternativ
            är.
          </note>
          <note>
            I detta fall pratar vi om fas 3. Det är ett utskottsinitiativ.
            Det står tydligt vad det är vi vill. En majoritet står bakom initiativet.
            Det står inte vad vi vill ha i stället. Om det var något sådant
            skulle det antagligen ha stått här. Men det gör det inte. Det
            har formulerats mycket tydligt att regeringen skyndsamt bör komma
            tillbaka.
          </note>
          <note>
            På det sättet finns det en majoritet. I den majoriteten har inte
            jag något problem så länge regeringen fortfarande inte, förutom
            kanske en läpparnas bekännelse om att det finns problem med fas
            3, gjort så mycket mer än att skylla på oppositionen för att den
            råkar vara i majoritet.
          </note>
          <note type="speaker">
            Anf. 29 PENILLA GUNTHER (KD) replik:
          </note>
          <note>
            Herr talman! Det senaste inlägget från Mehmet Kaplan talar nästan
            för sig självt. Detta är ett samarbete som man har valt bara för
            att stoppa en åtgärd i en jobb- och utvecklingsgaranti utan att
            tänka på konsekvenserna i övrigt av umgänget med dessa andra partier.
          </note>
          <note>
            Jag tycker att det är en väldigt intressant inställning till
            politiskt arbete. Man kan sälja sin själ och sin partipolitik
            för att gå fram i ett meningslöst utskottsinitiativ där man lägger
            bevisbördan hos regeringen.
          </note>
          <note>
            Den främsta uppgiften för oppositionen i utskotten och totalt
            i riksdagen brukar vara att komma med förslag och försöka övertyga
            regeringen om förslagens förträfflighet. Här har man inga motförslag
            över huvud taget. Man säger själv att man inte har några förslag
            men konstaterar att regeringen nog har några, så man lämpar över
            det i regeringens knä igen. Jag förstår inte detta!
          </note>
          <note>
            Har man inget förslag, varför ska man då stoppa något som faktiskt
            går att förbättra? Ingen av oss arbetar ju med politik för att
            försämra livet för människor. Vi ska arbeta för att underlätta
            för människor att gå från bidrag till egenförsörjning.
          </note>
          <note>
            När det gäller detta med försörjningsstöd som Mehmet Kaplan nämnde
            vill jag återigen betona att från Kristdemokraternas sida anser
            vi att ingen som är i en arbetsmarknadsåtgärd ska behöva söka
            försörjningsstöd. Det ska finnas en allmän och obligatorisk arbetslöshetsförsäkring
            som täcker det behovet.
          </note>
          <note type="speaker">
            Anf. 30 MEHMET KAPLAN (MP) replik:
          </note>
          <note>
            Herr talman! Penilla Gunther svänger sig med ord om att sälja
            sin själ och om att man umgås med folk och blir lik dem och så
            vidare. Jag tänker inte bemöta det, för då hamnar diskussionen
            på en helt annan nivå. Däremot måste jag ta upp frågan om alternativet,
            som både Penilla Gunther och Tomas Tobé lyfte och som, misstänker
            jag, de övriga replikanterna också kommer att lyfta. Man säger:
            Alternativen? Sedan ser man frågande ut.
          </note>
          <note>
            Det fanns en tid då de borgerliga partierna satt i opposition.
            Då satt varken jag eller Penilla Gunther i riksdagen. Det är dock
            enkelt att leta fram protokoll riksdagen är duktig på att hantera
            sådant där man gång efter annan har lyft upp frågor i den roll
            man har som kontrollmakt, som riksdagsledamot som ska granska
            vad regeringen och myndigheterna har för sig.
          </note>
          <note>
            Jag förstår att Penilla Gunther tycker att det är om inte jobbigt
            så åtminstone besvärligt att inte själv kunna granska eller kontrollera
            vad regeringen har för sig förutom på de möten man har i partiet
            och de gemensamma överläggningar man har i de fyra partierna.
            Man kan inte öppet säga: I de här frågorna håller vi kristdemokrater
            inte med! Så är det särskilt inom detta område, Penilla Gunther,
            särskilt inom fas 3.
          </note>
          <note>
            Jag känner en hel del kristdemokrater och vet att många av er
            har stora problem med fas 3, inte med siffrorna men med det som
            människorna har råkat ut för. Att inte kunna säga det måste vara
            jobbigt.
          </note>
          <note>
            Ajournering
          </note>
          <note>
            Kammaren beslutade kl. 13.53 på förslag av andre vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            8 § Frågestund
          </note>
          <note type="speaker">
            Anf. 31 TREDJE VICE TALMANNEN:
          </note>
          <note>
            Jag vill hälsa följande statsråd välkomna, landsbygdsminister
            Eskil Erlandsson, statsrådet Maria Larsson, miljöminister Andreas
            Carlgren, statsrådet Nyamko Sabuni och statsrådet Stefan Attefall.
            Landsbygdsminister Eskil Erlandsson besvarar såväl allmänpolitiska
            frågor som frågor inom sitt ansvarsområde.
          </note>
          <note>
            Statsbidrag till tunnelbanan i Stockholm
          </note>
          <note type="speaker">
            Anf. 32 TOMMY WAIDELICH (S):
          </note>
          <note>
            Fru talman! Det går bra för Sverige ekonomiskt och tillväxten
            är hög. Men vi ser samtidigt att tillväxten riskerar att hämmas.
            Det beror på flera flaskhalsar. Det gäller bland annat brist på
            kompetens på arbetsmarknaden hos dem som söker jobb sett till
            de lediga jobb som finns, brist på bostäder i heta områden och
            inte minst brist på infrastrukturinvesteringar.
          </note>
          <note>
            Det senaste är särskilt påtagligt i Stockholm. Senast i dag kunde
            vi läsa i Dagens Nyheter att vi är nära en trafikinfarkt. Vi har
            ett stort antal bilar som ska passera de centrala delarna av Stockholm.
            Dessutom är i princip kapacitetstaket nått inom kollektivtrafiken.
            Detta sker samtidigt som Stockholmsregionen växer med 35 000 människor
            per år.
          </note>
          <note>
            Vi kunde i en artikelserie förra veckan i Svenska Dagbladet se
            hur investeringar i tunnelbanan skulle kunna vara samhällsekonomiskt
            lönsamma. Jag vill därför fråga statsrådet Eskil Erlandsson om
            regeringen är beredd att bidra till statsbidrag för investeringar
            i tunnelbanan. Det skulle lösa ut flaskhalsar och ge tillväxt
            i Stockholmsregeringen men också i hela landet.
          </note>
          <note type="speaker">
            Anf. 33 Landsbygdsminister ESKIL ERLANDSSON (C):
          </note>
          <note>
            Fru talman! Låt mig påminna Tommy Waidelich om att regeringen
            under förra mandatperioden gjorde den största infrastruktursatsning
            som någonsin har skett i detta land. Vi gjorde det därtill på
            ett sådant sätt att vi betalade den skuld som Tommy Waidelichs
            parti och den tidigare regeringen lämnade efter sig vad gäller
            infrastruktursatsningar.
          </note>
          <note>
            Det var satsningar som också inkluderade till exempel Förbifart
            Stockholm för att lösa en del av den problematik som finns i regionen.
            Men det löser också problematiken för verksamheter och människor
            som är beroende av att trafikströmmarna fungerar genom Stockholm.
          </note>
          <note>
            Vi är dessa frågeställningar på spåret. Vi vill självklart ha
            tillväxt och utveckling i alla delar av landet. Jag brukar använda
            mig av uttrycket: Stad och land får inte stå emot varandra, utan
            stad och land behöver varandra. Vi måste utnyttja alla delar av
            vårt vackra, stora och fina land.
          </note>
          <note type="speaker">
            Anf. 34 TOMMY WAIDELICH (S):
          </note>
          <note>
            Fru talman! Jag vill tacka statsrådet för svaret. Jag håller
            med om att stad och land inte ska stå emot varandra. Av det skälet
            vill vi socialdemokrater investera både i landet och i staden.
          </note>
          <note>
            Vi har föreslagit ett statligt stöd för investering i tunnelbanan
            i Stockholmsregionen och också kollektivtrafiksatsningar i andra
            delar av landet. Men just nu när det är så utsatt i Stockholmsregionen
            föreslår vi att staten bidrar med investeringsmedel till tunnelbanan.
          </note>
          <note>
            Stockholms läns landsting står i färd med att fatta ett principbeslut
            om tunnelbana eller spårvägssatsning där vi ser att tunnelbana
            är det som ger bäst effekt. Eskil Erlandssons partivänner på landstingsnivå
            har också varit positiva till tunnelbanan.
          </note>
          <note>
            Nu återstår att också regeringen tar den utsträckta handen från
            oss socialdemokrater här i kammaren och bidrar till att staten
            hjälper till att underlätta tunnelbanesatsning. Min konkreta fråga
            är återigen: Är staten beredd att bidra med pengar till tunnelbanesatsning?
            I årets budget finns inte några sådana pengar.
          </note>
          <note type="speaker">
            Anf. 35 Landsbygdsminister ESKIL ERLANDSSON (C):
          </note>
          <note>
            Fru talman! Jag hoppas och till med förutsätter att Tommy Waidelich,
            som jag tror representerar ett parti som också vill stå för att
            vi har budgetförhandlingar vid ett tillfälle, står för säkra och
            sunda statsfinanser. Vi ska inte fatta ad hoc-beslut utan göra
            samlade bedömningar vid ett tillfälle när vi fördelar pengar till
            olika verksamheter. Låt oss diskutera den propå som finns från
            regionen nästa gång vi i budgetsammanhang diskuterar infrastruktursatsningar.
          </note>
          <note>
            Barnfattigdomen
          </note>
          <note type="speaker">
            Anf. 36 MAGNUS EHRENCRONA (MP):
          </note>
          <note>
            Fru talman! Jag vill rikta min fråga till statsrådet Maria Larsson.
          </note>
          <note>
            Jag vet att barns och ungas uppväxtvillkor engagerar oss bägge
            två. Det är mycket avgörande för den fysiska och psykiska hälsan.
            Det finns väl dokumenterad forskning och kunskap om detta.
          </note>
          <note>
            Föräldrarnas situation är ofta tyvärr mycket avgörande för barns
            och ungas livschanser. Mänskliga rättigheter är individuella,
            och vi har till exempel barnkonventionen. Men trots det får inte
            barn med fattiga föräldrar en rättvis chans i uppväxten.
          </note>
          <note>
            Nästan var fjärde elev går ut grundskolans årskurs 9 utan fullständiga
            betyg. Vart tionde barn saknar gymnasiebehörighet. På kommunal
            nivå är dessutom skillnaderna mellan olika stadsdelar och skolor
            mycket stora.
          </note>
          <note>
            Samhället måste ha ett helhetsperspektiv på problematiken och
            de ojämlika förutsättningarna som fortfarande påverkar barn inom
            och utom familjen. Min fråga till statsrådet är om det inte är
            dags att ompröva inställningen till idén att ta fram en nationell
            handlingsplan mot barnfattigdom med tydliga mål som går att utvärdera.
          </note>
          <note type="speaker">
            Anf. 37 Statsrådet MARIA LARSSON (KD):
          </note>
          <note>
            Fru talman! Barns och ungas uppväxtvillkor engagerar både mitt
            eget parti Kristdemokraterna och hela regeringen. Det gäller den
            frågeställning som frågeställaren särskilt belyser, vikten av
            en väl fungerande svensk skola och att barn som kommer från utsatta
            områden ska få möjlighet till en skolgång som ger fullständiga
            betyg och helt andra livschanser. Det har varit centralt för regeringens
            arbete.
          </note>
          <note>
            Vi har därför nu gjort ett omfattande arbete som handlar om att
            ge mer av tidiga insatser så att ingen ska komma efter från början.
            Det handlar om att se till att möjligheten till ett fullständigt
            betyg blir en sanning för Sveriges elever. Skolsatsningarna har
            varit en högt prioriterad fråga. Det är en mycket viktig del för
            att bryta ett utanförskap, att ge livschanser och kunna förverkliga
            drömmar. Det är en angelägen fråga.
          </note>
          <note>
            När det gäller frågan om handlingsplan har vi haft en sådan för
            att komma till rätta med den skola som tidigare var mycket av
            flumskola som bland annat Miljöpartiet medverkade till under sin
            tid som regeringssupport.
          </note>
          <note type="speaker">
            Anf. 38 MAGNUS EHRENCRONA (MP):
          </note>
          <note>
            Fru talman! Jag får tacka för svaret, men jag är inte riktigt
            nöjd. Du uppehöll dig mest kring skolan. Det var mer ett exempel.
            Det är en helhetsproblematik med alltifrån skola till omständigheterna
            hemma. Det finns en mängd konsekvenser av omständigheterna hemma
            som yttrar sig i dåliga skolresultat. Jag har inte sett någon
            markant förbättring under den tid ni har styrt hittills.
          </note>
          <note>
            Barnfattigdom är ett väldigt komplext problem. Rädda Barnen har
            gett ut rapporter under snart tio års tid. Tyvärr har det politiska
            samtalet ofta varit präglat av pajkastning. Jag beklagar verkligen
            det. Som ny i riksdagen har jag tänkt försöka att förändra detta.
          </note>
          <note>
            Vårt lands framtida ekonomiska utveckling är mycket beroende
            av att vi löser problematiken. Oavsett vilken regerings fel det
            är att vi har barnfattigdom måste vi få ned förekomsten av det.
            Det är inte värdigt ett välfärdsland som Sverige, eller vad tycker
            ministern?
          </note>
          <note type="speaker">
            Anf. 39 Statsrådet MARIA LARSSON (KD):
          </note>
          <note>
            Fru talman! Det håller jag fullständigt med om. Den allra främsta
            åtgärden för att komma till rätta med att barn lever i ekonomisk
            utsatthet är att deras föräldrar får jobb. Därför har arbetslinjen
            varit central. Det är glädjande att vi i dag har den snabbast
            fallande arbetslösheten i hela Europa.
          </note>
          <note>
            Jag har fått alldeles färska rapporter om det ekonomiska biståndet.
            Det har nu minskat med 2 procent jämfört med det första kvartalet
            förra året. Det är glädjande siffror. Det handlar om att fler
            människor i vårt land får jobb just nu. Det är det allra mest
            centrala att komma till rätta med. Men det här är en komplex fråga.
          </note>
          <note>
            Det handlar också om att barn lever i familjer som har en utsatthet
            av annat slag, där det kan finnas missbruk. Därför måste vi ha
            en väl fungerande missbrukarvård.
          </note>
          <note>
            Vi behöver en bra skola som kan ge de här barnen framtidsmöjligheter.
            Det är många olika delar som måste inkluderas när vi ska arbeta
            med den här frågeställningen.
          </note>
          <note>
            Det här är en fråga som regeringen verkligen har tagit på allvar,
            inte minst när det gäller skolsatsningar men framför allt när
            det gäller jobbpolitiken.
          </note>
          <note>
            Vattenfall och produktion av egen el
          </note>
          <note type="speaker">
            Anf. 40 JENS HOLM (V):
          </note>
          <note>
            Fru talman! Jag har en fråga till miljöminister Andreas Carlgren.
          </note>
          <note>
            Ett av de främsta sätten att ställa om Sverige till ett hållbart
            samhälle borde vara att ta vara på medborgarnas engagemang. Och
            engagemang finns ju, exempelvis i fråga om att producera sin egen
            el och sedan kunna tanka ut den elen på elnätet. Där finns tusentals
            hushåll, småföretagare och föreningar som vill engagera sig.
          </note>
          <note>
            Vi rödgröna lade fram ett konkret förslag för det här. Tyvärr
            röstades det ned förra veckan av de borgerliga partierna med stöd
            av Sverigedemokraterna.
          </note>
          <note>
            I brist på handling från regeringen är det några energibolag,
            till exempel El i norr, Fortum, Öresundskraft och Din El i Göteborg
            som nu ser till att deras kunder kan tanka ut el på nätet. Det
            är utmärkt.
          </note>
          <note>
            Statligt ägda Vattenfall erbjuder ingenting sådant. Därför vill
            jag veta om ministern tänker ta något initiativ för att säkerställa
            att också statliga Vattenfall underlättar för produktionen av
            förnybar el genom nettodebitering och att man ska stämma av till
            exempel månadsvis eller kvartalsvis.
          </note>
          <note type="speaker">
            Anf. 41 Miljöminister ANDREAS CARLGREN (C):
          </note>
          <note>
            Fru talman! Tack för frågan! Det är sant att det är enormt viktigt
            att åstadkomma stora satsningar på förnybar energi. Det är därför
            det är glädjande att vi nu åstadkommer en rekordutbyggnad, större
            än någonsin i Sverige. Vindkraft ökar som aldrig förr. Där är
            också människors engagemang viktigt att ta till vara. Därför har
            vi redan ökat möjligheterna för mindre producenter att ansluta
            sig till nätet.
          </note>
          <note>
            Nästa fråga har gällt just frågan om nettodebitering. Där finns
            ett utredningsförslag som också är under beredning. Det är så
            bra beslut ska gå till. De ska ha beretts och inte bara ha yrkats
            igenom med olika snabba beslut i riksdagen. Den beredningsprocessen
            pågår.
          </note>
          <note>
            När det sedan gäller styrningen av Vattenfall är det sant att
            regeringen redan har gett ett mycket tydligt ägardirektiv till
            Vattenfall som innebär att man gör rekordstora satsningar på förnybar
            energi. De satsningarna ska fortsätta.
          </note>
          <note type="speaker">
            Anf. 42 JENS HOLM (V):
          </note>
          <note>
            Fru talman! Jag vet inte om alla är helt överens om miljöministerns
            beskrivning av regeringens styrning av Vattenfall och utslaget
            i den förnybara energin. Man kan bara titta på satsningarna på
            brunkol i Tyskland exempelvis.
          </note>
          <note>
            Den här frågan har utretts flera gånger. Regeringen tillsatte
            en utredning 2007 som bland annat innefattade produktion av egen
            el. Ett konkret förslag kom från en forskare på KTH här i Stockholm
            2008. Sedan har regeringen i praktiken inte gjort någonting alls.
          </note>
          <note>
            Nu har man chansen. Vi äger ju Vattenfall tillsammans. Vi sitter
            i Vattenfalls styrelse. Det är bara att lägga fram ett konkret
            förslag och se till att Vattenfall erbjuder sina abonnenter precis
            samma service som Fortum, El i norr och andra företag nu gör.
          </note>
          <note>
            Varför agerar inte regeringen just i det här avseendet?
          </note>
          <note type="speaker">
            Anf. 43 Miljöminister ANDREAS CARLGREN (C):
          </note>
          <note>
            Fru talman! Jag vet att hur många gånger jag än upprepar, i riksdagen
            och på andra håll, de siffror som till exempel Energimyndigheten
            ger oss, som visar de enorma ökningar som sker av förnybar energi,
            kommer det ändå inte att övertyga Jens Holm. Du vandrar ju runt
            med föreställningen att här inte händer någonting och att regeringen
            inte gör något. Det är som tur är rätt få som tror på din bild
            därför att de ser att det sker en rekordutbyggnad, större satsningar
            än någonsin.
          </note>
          <note>
            Dessutom har vi en ny lagstiftning som innebär enklare möjligheter
            att koppla upp sig på nätet just för små producenter, beredning
            av utredningsförslaget om nettodebitering och det nya ägardirektivet
            till Vattenfall som har ökat den förnybara energin. Om det vore
            så enkelt som att bara knäppa med fingrarna för att Vattenfall
            ska springa, varför var det då så svårt under den tid ni stödde
            den förra regeringen att hindra Vattenfalls inköp av både kärnkraft
            och tyvärr också brunkol i Tyskland?
          </note>
          <note>
            Bostadsbyggandet
          </note>
          <note type="speaker">
            Anf. 44 MAGDALENA ANDERSSON (M):
          </note>
          <note>
            Fru talman! Det är roligt att konstatera att bostadsbyggandet
            i landet just nu ökar. Statistiska centralbyrån har statistik
            för första kvartalet i år som säger att det påbörjades 5 650 lägenheter
            i flerbostadshus, den högsta nivån på nästan 20 år. Det är väldigt
            roligt. Samtidigt är bostadsbristen stor runt om i landet, framför
            allt i storstäderna.
          </note>
          <note>
            Då är min fråga till statsrådet Attefall: Vad planerar statsrådet
            att göra för att bostadsbyggandet ska öka? Då menar jag inte bara
            temporärt utan att vi har en etablering som fortsätter att vara
            på en hög nivå i framtiden.
          </note>
          <note type="speaker">
            Anf. 45 Statsrådet STEFAN ATTEFALL (KD):
          </note>
          <note>
            Fru talman! Jag kan förstärka den bild som Magdalena Andersson
            ger genom att också hänvisa till siffror som kom i dag från Sveriges
            Byggindustrier som visar på att den här kraftiga ökningstakten
            verkar fortsätta. Exempelvis är antalet beviljade bygglov i Sverige
            i mars månad hundra procent fler än vid motsvarande tid för ett
            år sedan.
          </note>
          <note>
            Nu gäller det, som Magdalena Andersson säger, att få byggandet
            att ligga kvar på en hög nivå och under en längre tid för att
            kompensera att vi under 18 års tid har byggt ungefär hälften så
            mycket i Sverige som våra nordiska grannländer har gjort. Då tror
            jag att det är viktigt att vi har stabila spelregler. Det ska
            vara förutsägbart. Investerar man i bostadsproduktion måste man
            veta att spelreglerna gäller för lång tid framöver.
          </note>
          <note>
            Det handlar självfallet om makroekonomiska faktorer som räntor
            och liknande saker samt offentliga finanser, men också om att
            spelreglerna på bostadsmarknaden är stabila. Det handlar om att
            fortsätta arbetet med enklare regler, att försöka korta tiden
            från idé till spaden i jorden. Med en ny planprocess, en ny plan-
            och bygglag, tror jag att vi kan ta viktiga steg i den här riktningen,
            liksom med en rad andra åtgärder. Också kommunernas ansvar på
            det här området är viktigt att betona.
          </note>
          <note type="speaker">
            Anf. 46 MAGDALENA ANDERSSON (M):
          </note>
          <note>
            Fru talman! Det är särskilt en grupp som har ganska svårt att
            hitta bostäder och etablera sig på bostadsmarknaden. Det är ungdomar.
            Samtidigt blir ungdomskullarna större och ungdomar flyttar från
            mindre orter, där det faktiskt finns lägenheter, till storstäder
            och städer med universitet och högskolor. Det är klart att just
            att bygga studentbostäder och mindre lägenheter för unga är viktigt.
          </note>
          <note>
            Jag delar statsrådets uppfattning att stabila regler är oerhört
            viktigt för att detta ska kunna fungera, men det finns krafter
            som talar om att man ska återinföra subventioner för att på så
            vis öka byggandet. Det kan ju låta lockande, men jag menar att
            det kan vara förödande för hela byggmarknaden.
          </note>
          <note>
            Jag skulle gärna vilja höra statsrådets uppfattning i frågan.
          </note>
          <note type="speaker">
            Anf. 47 Statsrådet STEFAN ATTEFALL (KD):
          </note>
          <note>
            Fru talman! Erfarenheterna som vi har i Sverige av att ha haft
            olika subventioner är snarare att det har bidragit till att vi
            har haft en sämre bostadsproduktion i Sverige än vad exempelvis
            våra nordiska grannländer har haft. Jag tror som sagt att vi ska
            ha stabila spelregler och därmed inte hålla på med olika subventioner
            som gör att bostadsföretagen mer tänker på hur de ska anpassa
            sig till bidragen än att bygga för det behov som finns.
          </note>
          <note>
            När det är fråga om just ungdomar gäller det att vi bygger mer
            av allt, därför att det skapar flyttkedjor. Det underlättar för
            att det ska bli lediga lägenheter. Efter dem som flyttar till
            exempel till en större lägenhet eller till en villa öppnas det
            möjligheter för unga människor att ta över lägenheter som blir
            lediga i andra änden.
          </note>
          <note>
            Det handlar också om att vi måste jobba på att skapa bättre förutsättningar
            för att kunna hyra ut en del av privatbostaden. Vi har vidtagit
            viktiga åtgärder för att höja den skattefria gränsen. Det är ett
            sätt att hjälpa inte minst ungdomar som studerar på annan ort.
          </note>
          <note>
            Vi ska också jobba vidare med det vi har börjat med, att skapa
            enklare regler för att exempelvis bygga studentrum och liknande.
            Det arbetet vill vi också fortsätta med.
          </note>
          <note>
            Avgifterna i kollektivtrafiken i Stockholm
          </note>
          <note type="speaker">
            Anf. 48 TERES LINDBERG (S):
          </note>
          <note>
            Fru talman! Just nu skiner solen över huvudstaden och den är
            full av turister. Det är bra för Sverige och det är bra för Stockholm.
            Som stockholmare är jag så klart jättestolt över att kunna visa
            upp den vackra staden och alla sevärdheter som finns här.
          </note>
          <note>
            Jag skäms samtidigt när turisterna förvirrat tittar upp när de
            tar upp plånboken och ska betala 40 kronor för att åka en busshållplats
            bort eller en tunnelbanestation samtidigt som högermajoriteten
            i Stockholms läns landsting föreslår ännu högre avgifter.
          </note>
          <note>
            Jag skäms varje morgon som jag för att ta mig till Riksdagshuset
            och alla andra stockholmare för att ta sig till jobbet tränger
            ihop oss som packade sillar på tunnelbanan samtidigt som den politiska
            majoriteten i Stockholms läns landsting inte klarar av annat än
            att med kosmetik få ordning på den trängsel som råder. Jag skäms
            eftersom man efter folkomröstningen sade att pengarna från trängselavgiftsförsöket
            skulle gå tillbaka till stockholmarna.
          </note>
          <note>
            Vad tänker regeringen göra för att återbörda sin skuld till stockholmarna?
            Vad tänker regeringen göra för att de investeringar som behövs
            ska bli verklighet?
          </note>
          <note type="speaker">
            Anf. 49 Landsbygdsminister ESKIL ERLANDSSON (C):
          </note>
          <note>
            Fru talman! Jag upprepar vad jag sade i mitt tidigare anförande
            så att ingen missuppfattning ska råda, nämligen att för mig går
            stad och land hand i hand. Tillväxt och utveckling måste vi se
            i alla delar av landet. För att få det förutsätts att det finns
            en fungerande och vettig infrastruktur i alla delar av landet.
          </note>
          <note>
            När det gäller tilldelning av pengar till olika verksamheter
            är det min bestämda uppfattning, efter många år i politiken på
            lokal, regional och nu nationell nivå, att för att behålla sunda
            och säkra statsfinanser, som vi talar om i det här sammanhanget,
            måste pengar fördelas vid ett och samma tillfälle. Propåer som
            framförs om att lägga saker och ting på det ena eller det andra
            ska bedömas vid ett och samma tillfälle. Det går inte att späda
            ut pengar hur som helst när som helst. Då får vi situationer som
            finns i en del andra länder runt omkring oss, och jag är övertygad
            om att kammaren inte vill det.
          </note>
          <note type="speaker">
            Anf. 50 TERES LINDBERG (S):
          </note>
          <note>
            Fru talman! Det är kanske vad som är problemet, nämligen att
            det inte handlar om att sprida pengar hur som helst utan det handlar
            om att få ordning på de problem som finns med kollektivtrafiken
            i huvudstaden. Problemen hämmar tillväxten.
          </note>
          <note>
            Vi socialdemokrater är beredda att satsa för att få ordning på
            kollektivtrafiken, satsa på att bygga ut tunnelbanan, satsa för
            att få ordning på miljöproblemen, som också stockholmarna var
            beredda att gå med på när de röstade ja i den folkomröstning som
            ledde till ett införande av trängselskatter. Villkoret var att
            pengarna skulle komma stockholmarna till del. Där har inte en
            enda krona kommit dem till del. Vi har inte sett några förbättringar
            i kollektivtrafiken. Vi har sett en spårvägssatsning som i och
            för sig är fin men som inte ger någon utökad kapacitet. Stockholmarna
            behöver ta sig till jobbet, och det behövs för att tillväxtmotorn
            huvudstaden Stockholm ska fungera. Det är bra för Sverige.
          </note>
          <note type="speaker">
            Anf. 51 Landsbygdsminister ESKIL ERLANDSSON (C):
          </note>
          <note>
            Fru talman! Det finns två kommentarer till frågan. Lokal och
            regional trafik ska skötas av lokal och regional huvudman. Den
            ordningen har vi i det här landet.
          </note>
          <note>
            När det gäller allmänna infrastruktursatsningar kan jag konstatera
            att vi under den förra mandatperioden lade fram den största infrastrukturproposition
            i pengar räknat som någonsin har lagts fram i landet. Den innebar
            satsningar på att bygga ihop landet och att få trafikflödena att
            fungera nationellt. Därtill betalade vi den skuld som regeringen
            före oss hade åsamkat oss. Den var på rejält många miljarder kronor.
          </note>
          <note>
            Våld i nära relationer
          </note>
          <note type="speaker">
            Anf. 52 ANNA STEELEKARLSTRÖM (FP):
          </note>
          <note>
            Fru talman! Jag ska be att få ställa en fråga till statsrådet
            Nyamko Sabuni.
          </note>
          <note>
            Varje år dör ett antal personer, oftast kvinnor, på grund av
            våld i en nära relation. Ett förslag som har drivits är att det
            ska tillsättas en så kallad haverikommission varje gång en kvinna
            misshandlas till döds av sin man eller exman.
          </note>
          <note>
            Nu har en lagrådsremiss lagts fram där en lagändring föreslås
            träda i kraft vid årsskiftet. Kan du kort berätta om vad detta
            innebär i praktiken när det gäller de olika instanser man kommer
            i kontakt med som våldsutsatt kvinna?
          </note>
          <note type="speaker">
            Anf. 53 Statsrådet NYAMKO SABUNI (FP):
          </note>
          <note>
            Fru talman! Precis som Anna SteeleKarlström beskriver är våld
            i nära relationer ett allvarligt samhällsproblem. Vi kan se att
            den typen av våld leder till i genomsnitt 30 dödsfall per år.
            Vi vet att dessa mord föranleds av långvarig misshandel där offret
            många gånger har varit i kontakt med myndigheter men där myndigheter
            inte alltid har gjort rätt riskbedömning. Därför har vi inte heller
            lyckats förhindra dödsfallen.
          </note>
          <note>
            Dessa dödsfallsutredningar som det föreslås i lagstiftningen
            om haverikommission handlar om att gå tillbaka och se när bristerna
            uppstod och vad som kunde ha gjorts annorlunda, helt enkelt för
            att lära oss mer för att förebygga. Det ser jag som ett viktigt
            förebyggande arbete i vår kamp mot våld i nära relationer.
          </note>
          <note type="speaker">
            Anf. 54 ANNA STEELEKARLSTRÖM (FP):
          </note>
          <note>
            Fru talman! Kommer det att innebära att det förebyggande arbetet
            innan det går så långt att en kvinna måste sätta livet till stärks?
            Kommer lagändringen att vara tillräcklig i detta första skede,
            eller kan man redan nu se att fler lagändringar kommer att behövas?
          </note>
          <note type="speaker">
            Anf. 55 Statsrådet NYAMKO SABUNI (FP):
          </note>
          <note>
            Fru talman! En hel del lagändringar har gjorts i fråga om straffskärpningar
            och nu lagförslag om en haverikommission. Vi har också ändrat
            lagstiftningen när det gäller socialtjänstlagen och rätten till
            stöd och skydd för våldsoffer.
          </note>
          <note>
            För tillfället finns inget konkret i pipeline när det gäller
            lagstiftning. Med hjälp av dödsfallsutredningar kan jag tänka
            mig att vi får så pass mycket bra kunskaper att vi kan avgöra
            om lagstiftningen behöver ändras, förbättras eller kompletteras
            så att det förebyggande arbetet blir ännu bättre i fråga om våld
            och dödsfall.
          </note>
          <note>
            Märkning av ritualslaktat kött
          </note>
          <note type="speaker">
            Anf. 56 WILLIAM PETZÄLL (SD):
          </note>
          <note>
            Fru talman! I en tidigare interpellationsdebatt jag hade med
            landsbygdsministern angående märkning av importerat ritualslaktat
            kött uppgav Eskil Erlandsson enligt riksdagens protokoll att han
            vet att livsmedelsproducenterna är angelägna om att anpassa sig
            till konsumenternas önskemål. Han är därför övertygad om att om
            konsumenterna efterfrågar information om slaktmetod kommer sådan
            information att ges på frivillig väg genom märkning eller på annat
            sätt.
          </note>
          <note>
            När EU-kommissionens rapport uppmärksammar att över 70 procent
            av all slakt i Europa utförs utan bedövning i enlighet med regler
            för ritualslakt står det att läsa följande i en tidningsartikel
            publicerad i Svenska Dagbladet den 17 maj: Eskil Erlandsson förklarar
            att han vill se en radikal minskning av slaktmetoden och kommer
            därför att kräva märkning i samtliga EU-länder.
          </note>
          <note>
            Hur har landsbygdsministern på några veckor kunnat ändra sin
            uppfattning så oerhört radikalt och numera sluter upp bakom Sverigedemokraternas
            linje i frågan?
          </note>
          <note type="speaker">
            Anf. 57 Landsbygdsminister ESKIL ERLANDSSON (C):
          </note>
          <note>
            Fru talman! Vissa saker är mer angelägna än andra. Att djur inte
            i det yttersta av ögonblick som företräder död ska plågas är min
            fasta övertygelse. Det är skälet till att regeringen har ställt
            sig försiktigt positiv till att införa en obligatorisk märkning
            i de diskussioner som nu pågår i Europeiska unionen om märkningsfrågor
            huruvida djur slaktas med föregående bedövning eller ej.
          </note>
          <note type="speaker">
            Anf. 58 WILLIAM PETZÄLL (SD):
          </note>
          <note>
            Fru talman! I vår interpellationsdebatt tryckte statsrådet mycket
            på att obligatorisk märkning inte behövs eftersom producenterna
            kan tillgodose kravet på frivillig väg.
          </note>
          <note>
            Jag tycker att det är lite fegt att hänvisa till några byråkrater
            i ett helt främmande land och invänta vad de kommer fram till.
            Vi är politiker. Vi sitter i Sveriges riksdag. Vi har mandat att
            stifta våra egna lagar. Vi behöver inte ta hänsyn till några byråkrater
            i Bryssel.
          </note>
          <note>
            Handen på hjärtat; om landsbygdsministern vill undvika att djur
            utsätts för onödigt lidande, hur kan man över huvud taget vara
            för halalslakt där halsen skärs av ett djur och det får förblöda
            i upp till elva minuter? Djuret är vid fullt medvetande. Kanske
            nästa steg för landsbygdsministern och regeringen är att haka
            på Sverigedemokraternas linje med totalförbud mot slakten och
            totalförbud mot import.
          </note>
          <note>
            Hur kan man säga att man värnar djurs rättigheter när man samtidigt
            ställer upp på den hänsynslösa slaktmetoden?
          </note>
          <note type="speaker">
            Anf. 59 Landsbygdsminister ESKIL ERLANDSSON (C):
          </note>
          <note>
            Fru talman! Det förbud som efterfrågas fanns före Sverigedemokraternas
            intåg i Sveriges riksdag. Det är icke tillåtet att använda den
            typen av slaktmetod i Sverige. Det har vi ett nationellt bestämmande
            över. Det har vi tillvaratagit och infört. Det är ej tillåtet
            att slakta utan föregående bedövning i vårt land. Punkt! Så ska
            det vara även fortsättningsvis.
          </note>
          <note>
            Den interpellationsdebatt som frågeställaren och jag hade för
            någon vecka sedan handlade enligt min uppfattning om många andra
            saker än just den här saken, till exempel var en produkt är producerad
            någonstans, om den är producerad i mina hemtrakter eller i den
            här delen av landet. Där menar jag att vi bör ha en frivillighet.
            Om det anses vara en fördel att produkten är producerad i den
            här delen av landet, i närområdet, kan det vara en fördel att
            på frivillig väg märka produkten eftersom det möjligen finns en
            konsumentefterfrågan på produkter producerade i närområdet.
          </note>
          <note>
            Konsekvenser av det tyska kärnkraftsstoppet
          </note>
          <note type="speaker">
            Anf. 60 MARIE WICKBERG (C):
          </note>
          <note>
            Fru talman! Min fråga vänder sig till miljöminister Andreas Carlgren.
          </note>
          <note>
            Den tyska regeringen meddelade nyligen att samtliga 17 tyska
            kärnkraftsreaktorer ska tas ur bruk fram till år 2021. Med tanke
            på den tyska energimixen, där drygt 40 procent av elen utgörs
            av kol från stenkol eller brunkol, är det troligt att detta beslut
            kommer att leda till att Tyskland blir än mer beroende av kol
            och gas till sin energiförsörjning.
          </note>
          <note>
            Man må tycka att beslutet är visionärt, men samtidigt innebär
            det ett större beroende av den typ av energislag som vi inte vill
            se. Det betyder naturligtvis också en signal om nya tyska satsningar
            på förnybar energi.
          </note>
          <note>
            Jag tycker att det skulle vara väldigt intressant att få veta
            hur miljöministern tror att det tyska agerandet och den kommande
            tyska utvecklingen kommer att påverka Sverige.
          </note>
          <note type="speaker">
            Anf. 61 Miljöminister ANDREAS CARLGREN (C):
          </note>
          <note>
            Fru talman! Det är en mycket viktig fråga som Marie Wickberg
            tar upp. Den handlar om att världen, Europa och Sverige står inför
            den stora utmaningen att klara både att bli av med klimatutsläppen
            och att minska och på sikt bli av med beroendet av alla de säkerhetsrisker
            som kärnkraften innebär. Det lär oss att så länge man väljer antingen
            bara fossil energi eller kärnkraft blir den vägen omöjlig. Det
            blir omöjligt att lösa den dubbla utmaningen. Den stora uppgiften
            handlar om att bygga ut den förnybara energin.
          </note>
          <note>
            Jag ser nu, trots de risker jag ser med det tyska beslutet, stora
            möjligheter att åstadkomma ett samarbete mellan det land, Sverige,
            som är allra mest ledande när det gäller den förnybara energin
            och det land som naturligtvis kommer att storsatsa när det gäller
            förnybar energi. Det är också spännande i det perspektivet att
            vi i Sverige i dag gör rekordutbyggnader av både vindkraft och
            bioenergi och därmed skapar möjligheter för ett mer brett samarbete
            i Europa.
          </note>
          <note type="speaker">
            Anf. 62 MARIE WICKBERG (C):
          </note>
          <note>
            Fru talman! Tack så mycket, ministern!
          </note>
          <note>
            Då undrar jag om du kan förtydliga om du tror att den svenska
            industrin och den svenska näringen kommer att gynnas av detta
            beslut eller om man kanske kommer att missgynnas och i så fall
            på vilket sätt.
          </note>
          <note type="speaker">
            Anf. 63 Miljöminister ANDREAS CARLGREN (C):
          </note>
          <note>
            Fru talman! Det vi nu ser i den utveckling som pågår är det som
            redovisas till exempel av Energimyndigheten i den prognos man
            gjorde för ett par månader sedan. Det visar att fram till och
            med 2012 kommer vindkraften att ha nära nog fördubblats jämfört
            med det som bara gällde 2009, och vi når upp till 6 terawattimmar
            elektricitet från vindkraft. Vi kommer också att se när det gäller
            biokraftvärme att vi får elleveranser från bioenergi på uppemot
            12 terawattimmar 2012.
          </note>
          <note>
            Det är enorma ökningar under de år som alliansregeringen har
            funnits, och vi ser uppemot en femdubbling av till exempel vindkraften.
            Nu har vi möjlighet att använda den erfarenheten i samarbete med
            Tyskland.
          </note>
          <note>
            Det kommer också att finnas ett ökat behov av energi som är ren
            både från fossilberoende och från kärnkraft. Tyskarna ställs annars
            inför valet att inte bara satsa på fossil utan också importera
            kärnkraftsel från Frankrike. Jag ser att det kommer att finnas
            ett ökat behov av svensk elexport till Europa på grund av det
            beslut som tyskarna tar.
          </note>
          <note>
            Kastrering av smågrisar
          </note>
          <note type="speaker">
            Anf. 64 KEW NORDQVIST (MP):
          </note>
          <note>
            Fru talman! Jag har en fråga till landsbygdsminister Eskil Erlandsson.
          </note>
          <note>
            Vi har i ett antal tidningar runt om i landet kunnat läsa hur
            två moderata riksdagsledamöter argumenterar mot det beslut som
            vi här i riksdagen fattade för knappt två månader sedan, den 27
            april, om förbud mot kastrering av smågrisar utan bedövning. Jag
            tycker att det känns lite oroande att läsa den argumentationen.
          </note>
          <note>
            Mot bakgrund av detta undrar jag: När kommer förbudet mot obedövad
            kastrering att bli verklighet?
          </note>
          <note type="speaker">
            Anf. 65 Landsbygdsminister ESKIL ERLANDSSON (C):
          </note>
          <note>
            Fru talman! Det pågår just nu en utvärdering av de metoder som
            finns vad beträffar att antingen vaccinera eller smärtstilla för
            kastrering av hangrisar. Den utvärderingen vill jag ha innan jag
            lägger fram bestämmelser kring hur den här saken ska hanteras.
            Jag kan i dag inte svara på vare sig vilken dag eller vilken månad
            detta blir.
          </note>
          <note type="speaker">
            Anf. 66 KEW NORDQVIST (MP):
          </note>
          <note>
            Fru talman! Jag tycks få nöja mig med det svaret.
          </note>
          <note>
            Socialt utsatta barn
          </note>
          <note type="speaker">
            Anf. 67 EMMA HENRIKSSON (KD):
          </note>
          <note>
            Fru talman! Min fråga är riktad till barn- och äldreminister
            Maria Larsson.
          </note>
          <note>
            I veckan nåddes vi av ännu en utredning om barn som växer upp
            i ekonomisk fattigdom. Även om slutsatserna i utredningen inte
            var direkt oväntade var de inte desto mindre viktiga.
          </note>
          <note>
            Jag vill verkligen inte förringa den jobbiga situation, stress
            och utsatthet man känner när man inte kan köpa en glass till sina
            barn eller ge dem den efterlängtade nya tröjan till skolavslutningen.
            Samtidigt är jag rädd att vi missar perspektivet där det handlar
            om något annat än bara ekonomisk fattigdom, och jag tänker då
            på de glömda barnen. Det är barn som växer upp i familjer där
            en förälders eller båda föräldrarnas missbruk präglar vardagen
            eller barn vilkas föräldrar brister i omsorgskapacitet på grund
            av en psykisk sjukdom.
          </note>
          <note>
            Min fråga till statsrådet är: Vad avser regeringen att göra för
            de här barnen för att deras situation ska förbättras både materiellt
            och när det gäller de sociala behov som de har?
          </note>
          <note type="speaker">
            Anf. 68 Statsrådet MARIA LARSSON (KD):
          </note>
          <note>
            Fru talman! Tack för frågan!
          </note>
          <note>
            När vi talar om barns utsatthet är det viktigt att beakta de
            ekonomiska möjligheterna, men vi kan inte stanna vid det. Barn
            kan uppleva en utsatthet av olika slag. Det viktigaste för barn
            är deras familj, deras föräldrar. Att se till att föräldrarna
            har resurser att ge den trygga uppväxt som alla barn behöver är
            en angelägen uppgift. Många familjer löser det här på egen hand,
            men ibland kan det behövas insatser från samhället.
          </note>
          <note>
            Att föräldrar ska ha ett jobb har vi redan talat om. Det är naturligtvis
            vad barnen önskar för att den ekonomiska utsattheten inte ska
            uppstå.
          </note>
          <note>
            När det gäller barn som växer upp i familjer som har missbruk
            eller riskbruk kan det behövas andra insatser. Här har regeringen
            prioriterat insatser för de glömda barnen under den föregående
            mandatperioden genom att ge ett stöd till verksamhet som riktar
            sig just till de här barnen.
          </note>
          <note type="speaker">
            Anf. 69 EMMA HENRIKSSON (KD):
          </note>
          <note>
            Fru talman! För att återkomma till barnen i familjer där det
            är den ekonomiska situationen som brister var statsrådet både
            i sitt svar nu och i svar på tidigare frågor inne på att jobben
            är väldigt viktiga. Det är självklart. Men det finns också, som
            utredningen pekar på, situationer där det ännu inte har funnits
            någon möjlighet till jobb. Jag tänker på de väldigt unga föräldrarna
            eller föräldrar som är nya på svensk arbetsmarknad och inte har
            haft någon chans att etablera sig och det därför är bara jobbinsatser
            som görs.
          </note>
          <note>
            Vilka förutsättningar ser statsrådet att regeringen har att hjälpa
            de utsatta föräldrarna, där jobben är viktiga men det kanske behöver
            komma något annat innan?
          </note>
          <note type="speaker">
            Anf. 70 Statsrådet MARIA LARSSON (KD):
          </note>
          <note>
            Fru talman! Jobbet är det allra viktigaste, men i den situation
            som barnen befinner sig är barndomen här och nu och går inte i
            repris. Då måste det finnas insatser som det är möjligt att ta
            del av omedelbart.
          </note>
          <note>
            En sak som jag tror blir väldigt viktig är den höjning av bostadsbidraget
            som regeringen planerar för. Det är mycket träffsäkert för dessa
            familjer, både ensamstående och föräldrar som är nyanlända och
            kanske ännu inte har hunnit med sitt inträde på arbetsmarknaden.
            Det kommer att handla om 425 kronor i månaden för en tvåbarnsfamilj
            och 600 kronor i månaden för en trebarnsfamilj. Det är ett väsentligt
            tillskott till familjeekonomin.
          </note>
          <note>
            Det är också viktigt att titta på de här frågorna i ett bredare
            perspektiv. För de nyanlända barnen handlar det om att vi ska
            kunna ge dem en bra skolgång, som ökar deras livsförutsättningar,
            som ger dem möjlighet att förverkliga drömmar som de har om sin
            framtid. Att ha ett brett perspektiv när man tittar på frågorna
            om barn som lever i ekonomisk utsatthet är viktigt, och vi har
            en rad åtgärder på en rad olika områden.
          </note>
          <note>
            Bostadsbrist bland unga
          </note>
          <note type="speaker">
            Anf. 71 VERONICA PALM (S):
          </note>
          <note>
            Fru talman! Utanför detta hus är det studentyra. Vi som är inne
            varje dag ser det när vi går ut. Men nu är vi här inne i den lagstiftande
            församlingen. Vägen till att bli vuxen är svår och kan ta lång
            tid. I dag är 248 000 2027-åringar bostadslösa, saknar och efterfrågar
            en bostad. Jag oroas över detta. Jag vill göra fler sociala investeringar.
            Jag tycker att vi vuxna har ett ansvar.
          </note>
          <note>
            Jag blir förvånad och orolig när jag läser i budgetpropositionen
            på s. 27 att regeringen säger att ungdomsbostadslösheten är ett
            övergående problem. Min fråga till bostadsministern blir: Vad
            menar du med detta?
          </note>
          <note type="speaker">
            Anf. 72 Statsrådet STEFAN ATTEFALL (KD):
          </note>
          <note>
            Fru talman! Det är korrekt att vi har allt fler ungdomar som
            är i den ålder då man efterfrågar sin första bostad. Fram till
            2013 växer ungdomskullarna, och sedan planar utvecklingen ut lite
            grann. Det är kanske det som göms bakom den formulering du hänvisar
            till, Veronica Palm.
          </note>
          <note>
            Det är dock ett stort problem som delvis beror på att vi har
            byggt för lite under en lång följd av år och delvis på att vi
            nu har stora ungdomskullar. Därför måste vi hjälpas åt allihop
            byggherrar, kommuner och vi på riksdags- och regeringsnivå för
            att skapa goda förutsättningar för att få i gång flyttkedjor.
            Det handlar om att bygga nya bostäder så att vi frigör de mindre,
            billiga lägenheterna och också om att skapa utrymme för att försöka
            använda befintligt bostadsbestånd på ett bättre sätt.
          </note>
          <note>
            Där kan en lösning vara att man får i gång mycket mer av andrahandsuthyrning
            och uthyrning av en del av privatbostaden. Vi måste jobba på alla
            områden. Vi har från den 1 januari i år en del nya regelförenklingar
            för att bygga studentrum som vi också hoppas ska ge effekt, och
            här fortsätter regeringen ett ambitiöst arbete för att skapa goda
            och långsiktigt bra förutsättningar för ett ökat bostadsbyggande.
          </note>
          <note type="speaker">
            Anf. 73 VERONICA PALM (S):
          </note>
          <note>
            Fru talman! En kvarts miljon ungdomar är bostadslösa. Det är
            en kvarts miljon, och bostadsministern säger: Vi funderar, och
            vi tittar på spelreglerna. Det enda konkreta är att hyra ut i
            andra hand hyra in varandras ungdomar i varandras källare. Det
            är inte en lösning på bostadskrisen. Det går att bygga fler, bättre
            och billigare lägenheter, också små lägenheter, om man har den
            politiska viljan.
          </note>
          <note>
            Jag måste ställa frågan till bostadsministern: Varför vill du
            driva utvecklingen bakåt? Varför vill du föra en inneboendelinje
            i bostadspolitiken i stället för att ta ungdomars rättmätiga krav
            på en egen bostad på allvar och bygga fler bostäder? Varför väljer
            du bakåt i stället för framåt?
          </note>
          <note type="speaker">
            Anf. 74 Statsrådet STEFAN ATTEFALL (KD):
          </note>
          <note>
            Fru talman! Det är mycket möjligt att jag uttrycker mig oklart,
            för Veronica Palm har säkert en god hörsel. Jag tycker inte att
            jag sade att det bara finns en enda lösning. Jag berättade också,
            både i detta svar och i tidigare svar, att vi har en rad olika
            åtgärder som har genomförts för att skapa bättre planprocesser
            och enklare regler. Detta arbete fortsätter vi med.
          </note>
          <note>
            En del av lösningen måste också vara att vi använder befintliga
            bostäder på ett effektivare sätt än tidigare. Här har gjorts en
            del saker redan. Det trädde i kraft en del reformer den 1 januari
            2011, och regeringen vill fortsätta att arbeta i den riktningen.
            Det handlar om att jobba på många olika sätt. Det är dock inte
            lätt det ska erkännas att ta igen 18 år av försummelse. Har vi
            byggt hälften så mycket som våra nordiska grannländer har gjort
            i 18 års tid, när befolkningsutvecklingen dessutom är som den
            är och inflyttningen ökar till storstäderna, är det klart att
            det blir problem. Det ska vi erkänna.
          </note>
          <note>
            Min ambition är att se till att vi inte rusar i väg och gör kortsiktigt
            dumma saker utan långsiktigt skapar goda spelregler för att den
            situation vi upplever i dag ska mildras och inte återkomma.
          </note>
          <note>
            Telias stängning av hemsidor i Vitryssland
          </note>
          <note type="speaker">
            Anf. 75 ULRIK NILSSON (M):
          </note>
          <note>
            Fru talman! Regeringen har i många sammanhang ganska tydligt
            kritiserat valet i Vitryssland och det sätt på vilket sätt Lukasjenko
            stal valet. Därför blev man lite bekymrad när man i veckan kunde
            läsa i medierna att Telia genom ett delägarskap har medverkat
            till att stänga ned hemsidor i Vitryssland, bland annat tillhörande
            oppositionspolitikern Andrej Sannikau, som nyligen dömdes till
            fem års fängelse för sin politiska verksamhet i valet.
          </note>
          <note>
            Min fråga blir väl närmast till Eskil Erlandsson. Ser regeringen
            något problem med att Telias agerande i detta fall så uppenbart
            står i motsats till den utrikespolitiska hållningen i övrigt?
          </note>
          <note type="speaker">
            Anf. 76 Landsbygdsminister ESKIL ERLANDSSON (C):
          </note>
          <note>
            Fru talman! Telia är vad vi kan kalla ett vanligt, svenskt, publikt
            bolag. Det innebär att vi som statsapparat riksdag och regering
            inte till fullo kontrollerar bolaget i fråga. Därför är det något
            svårare än i andra sammanhang, där staten genom riksdag och regering
            har majoritetsägt eller helägt bolag, att styra genom ägardirektiv
            och annat. Därför ser jag en betydande svårighet att som en minoritetsaktieägare
            gå in och styra en verksamhet som bedrivs av ett publikt bolag
            i vårt land.
          </note>
          <note type="speaker">
            Anf. 77 ULRIK NILSSON (M):
          </note>
          <note>
            Fru talman! Det är naturligtvis så att Telia inte äger en majoritet,
            men jag vet också att Telia har styrelserepresentation i det bolag
            som sedan äger det bolag som har hanterat detta i Vitryssland.
            Man borde från regeringens sida i alla fall och det är min fråga
            till Eskil Erlandsson, om han har ambition att göra det överväga
            på vilka sätt man kan begränsa möjligheten för statligt delägda
            bolag att agera på ett sätt som uppenbart motverkar Sveriges utrikespolitiska
            syften.
          </note>
          <note type="speaker">
            Anf. 78 Landsbygdsminister ESKIL ERLANDSSON (C):
          </note>
          <note>
            Fru talman! Det är en angelägen frågeställning som tas upp i
            frågan, och jag tackar för den. Jag ska ta upp frågeställningen
            med det statsråd som har ansvar för statligt ägande, det vill
            säga Peter Norman.
          </note>
          <note>
            Matavgifter i särskilt boende
          </note>
          <note type="speaker">
            Anf. 79 LAILA OLSEN (S):
          </note>
          <note>
            Fru talman! Det finns i dag behov av att förstärka lagstiftningen
            så att kommuner inte kan ta ut orimliga matavgifter i äldreomsorgen.
            Multisjuka pensionärer med låg pension som vårdas på särskilt
            boende har i dag så höga matavgifter i en del svenska kommuner
            att de måste leva under existensminimum. Jag har en fråga till
            statsrådet Maria Larsson. Tänker Maria Larsson ta något initiativ
            för att säkra att avgifter för vård och mat i särskilt boende
            blir lika i hela landet?
          </note>
          <note>
            Socialstyrelsen har konstaterat att maten är en del i den medicinska
            behandlingen och kostbehandlingen och därmed faller under hälso-
            och sjukvårdslagen. Som ministern påpekade i debatten i tisdags
            var det den socialdemokratiska regeringen som införde maxtaxan,
            då som ett skydd för pensionärerna så att kommunerna inte skulle
            ta ut orimligt höga avgifter. Det är dock endast den nuvarande
            regeringen som har möjlighet att täppa till bristerna i hälso-
            och sjukvårdslagen.
          </note>
          <note type="speaker">
            Anf. 80 Statsrådet MARIA LARSSON (KD):
          </note>
          <note>
            Fru talman! Jag säger tack till frågeställaren. Vi hade en interpellationsdebatt
            på detta tema häromdagen, och då konstaterade vi också att det
            finns både en maxtaxa i äldreomsorgen och ett förbehållsbelopp.
            Dessa tjänar till att hålla uppe möjligheterna för de äldre att
            betala sina nödvändiga utgifter utan att de för den skull behöver
            söka försörjningsstöd.
          </note>
          <note>
            Kostnaderna varierar mycket mellan kommunerna, och det vi har
            gjort är bland annat att tillföra kommunerna mycket medel för
            stimulansåtgärder för att utveckla maten och kvaliteten. Vi har
            också öppna jämförelser, där man får uttala sig om vad man tycker
            ur ett brukarperspektiv kring den mat som finns både på äldreboenden
            och inom ramen för hemtjänsten. Det är viktigt att veta vad människor
            tycker.
          </note>
          <note>
            Det finns en icke försumbar kostnadsskillnad mellan den dyraste
            och den billigaste kommunen. I den billigaste är det 1 500 kronor
            och i den dyraste 4 000 kronor, och det synes mig vara en alltför
            stor skillnad.
          </note>
          <note type="speaker">
            Anf. 81 LAILA OLSEN (S):
          </note>
          <note>
            Fru talman! Det är alldeles rätt. Det går dock inte att överklaga
            matavgifterna i särskilt boende i dag, och det krävs en ändring
            i lagen om maxtaxa för att komma till rätta med dessa orättvisor.
          </note>
          <note>
            I ett fall i Karlshamns kommun där de höga matavgifterna överklagades
            fick man rätt i länsrätten. Maten ska ses på två sätt, sades det:
            dels som livsmedel, vilket man ska betala för i enlighet med normen,
            dels som hjälp med tillagning och servering, vilket ska ingå i
            den vanliga äldreomsorgen. Karlshamns kommun överklagade till
            kammarrätten, som ansåg att denna typ av mål inte skulle drivas
            i sådan domstol och avskrev hela ärendet. Regeringsrätten fastställde
            2006, fyra år efter överklagandet, kammarrättens slutsats.
          </note>
          <note>
            Lagstiftningen är i dag sådan att om man bor i ordinärt boende
            och endast blir beviljad matlåda är det som ministern säger att
            man kan få hjälp med maten men inte i särskilt boende.
          </note>
          <note type="speaker">
            Anf. 82 Statsrådet MARIA LARSSON (KD):
          </note>
          <note>
            Fru talman! Ja, vi har ett kommunalt självstyre i det här landet.
            Det är anledningen till att avgifter sätts på den kommunala nivån
            på en rad olika områden.
          </note>
          <note>
            Vi har inte för avsikt att här göra någon förändring när det
            gäller de kommunala avgifterna för mat. Men det som är viktigt
            för kommunmedborgare är att få se kostnadsberäkningar i fråga
            om hur det kan variera så mycket mellan olika kommuner i landet.
            Jag tror att vi behöver mycket mer fantasi när det gäller både
            matleveranser och att inbjuda en mångfald av aktörer på den här
            marknaden.
          </note>
          <note>
            Det finns exempel på kommuner som erbjuder mat från olika restauranger.
            Det ger ett större utbud. Det ger också en möjlighet för den enskilde
            att välja ett alternativ som prismässigt och kvalitetsmässigt
            är det som man önskar.
          </note>
          <note>
            De stimulanspengar som vi har gett till kommunerna har bland
            annat gått till att utveckla maten och måltiden. Mat handlar nämligen
            inte bara om näringsintag. Det är också en social samvaro som
            är nog så viktig. Maten utgör en höjdpunkt på dagen både för våra
            äldre och för oss andra som inte har hunnit dit.
          </note>
          <note>
            Hungerstrejkande iranier i Göteborg
          </note>
          <note type="speaker">
            Anf. 83 MATTIAS JONSSON (S):
          </note>
          <note>
            Fru talman! Jag har en fråga till Eskil Erlandsson. Det handlar
            om iranska flyktingar som har hungerstrejkat i Göteborg, på Gustaf
            Adolfs torg, sedan den 1 maj i år.
          </note>
          <note>
            Bland de hungerstrejkande finns det personer som har varit i
            Sverige sedan 1998. De har hunnit bilda familj. De har fått barn
            som har vuxit upp i landet. Några har fått jobb och etablerat
            sig på olika sätt i samhället.
          </note>
          <note>
            De anser att de är berättigade till asyl, men de har av Migrationsverket
            fått besked om att de ska återvända till Iran. Många av dem har
            agerat både i hemlandet och i Sverige mot den iranska regimen,
            och de fruktar i och med det för sitt liv. Exempel finns också
            på att några har lämnat islam. Det anses som ett brott i Iran.
            En kvinna blev anklagad för otrohet, och hon riskerar att bli
            stenad om hon återvänder till Iran.
          </note>
          <note>
            De har hungerstrejkat med budskapet: Misstro oss inte!
          </note>
          <note>
            Vi har i dag en väldigt liten insyn i Iran och vad som händer
            där. Jag vädjar till minstern att agera i frågan på regeringsnivå
            och se över det här ärendet. Är ministern beredd att göra det?
          </note>
          <note type="speaker">
            Anf. 84 Landsbygdsminister ESKIL ERLANDSSON (C):
          </note>
          <note>
            Fru talman! Vi har en ordning i vårt land kring prövning av asylärenden.
            Jag förutsätter att den ordningen är rättssäker för den som söker.
          </note>
          <note type="speaker">
            Anf. 85 MATTIAS JONSSON (S):
          </note>
          <note>
            Fru talman! Det var ett kort svar. Vi har en ordning, men det
            finns också en ordning som säger att regeringen kan öppna ett
            ärende om man anser och ser att det här kan riskera människors
            liv.
          </note>
          <note>
            De här personerna känner en stor utsatthet. De har känt sig förföljda,
            där mänskliga rättigheter inte respekteras och där religionsfrihet
            inte finns. Vi får ständigt rapporter om att kanske tio personer
            om dagen avrättas i Iran. Medierna har svårt att ta sig in och
            komma med tydliga rapporter om vad som egentligen händer inne
            i landet.
          </note>
          <note>
            Det är klart att det finns en stark oro. Jag begär inte att ministern
            på stående fot ska säga: Självklart låter vi de här personerna
            stanna. Det är i stället en vädjan om att ministern tar med sig
            frågan, behandlar den i regeringen och ser om det finns skäl att
            öppna detta och besluta att de får stanna. För vi kan väl inte
            ta ansvar för att personer skickas tillbaka till sitt hemland
            där de riskerar avrättning och tortyr?
          </note>
          <note type="speaker">
            Anf. 86 Landsbygdsminister ESKIL ERLANDSSON (C):
          </note>
          <note>
            Fru talman! Frågeställningen är tvådelad, som jag ser det.
          </note>
          <note>
            Den ena frågeställningen är väckt i och med att den här frågestunden
            protokolleras, och jag vet att mina kolleger noga läser vad som
            står i riksdagens protokoll och i protokollen från frågestunderna.
          </note>
          <note>
            I den andra delen vill jag igen påpeka att vi har en rättssäker
            process. Det innebär att ett eventuellt negativt beslut i ett
            personärende går att få överprövat.
          </note>
          <note>
            Utanförskapsområden
          </note>
          <note type="speaker">
            Anf. 87 CARINA HERRSTEDT (SD):
          </note>
          <note>
            Fru talman! Min fråga går till statsrådet Stefan Attefall.
          </note>
          <note>
            I valrörelsen talade Alliansen sig varm om att utanförskapet
            skulle brytas. Jag och Sverigedemokraterna delar uppfattningen
            att det är viktigt att få bort och bryta segregationen samt annat
            negativt som följt av den förda invandrings- och integrationspolitiken.
            Men efter valet har det varit väldigt tyst vad gäller just problematiken
            kring utanförskapsområden, detta trots att Alliansens företrädare
            redan 2004 beskrev problematiken på följande sätt:
          </note>
          <note>
            Ett nytt socialt landskap har vuxit fram i Sverige, ett landskap
            präglat av utestängning från arbetsmarknaden, bostadssegregation,
            bidragsberoende och maktlöshet. Läget på många orter i Sverige
            är alarmerande, och regeringen visar en förvånande passivitet
            och handlingsförlamning inför detta.
          </note>
          <note>
            Detta sade man alltså 2004. Ingen kan väl med bästa välvilja
            påstå att Alliansen tagit tag i frågan och vänt utvecklingen,
            utan snarare ser vi dagligen hur det accelererar.
          </note>
          <note>
            Jag skulle vilja veta vad bostadsministern avser att göra och
            höra om det finns några konkreta planer och samordning med integrationsministern.
          </note>
          <note type="speaker">
            Anf. 88 Statsrådet STEFAN ATTEFALL (KD):
          </note>
          <note>
            Fru talman! Att bryta utanförskap och att se till att alla människor
            får en ärlig chans att komma in i det svenska samhället och på
            arbetsmarknaden är en prioriterad fråga för regeringen. Det handlar
            om arbete. Där har vi en hel del nya reformer som har beslutats
            och införts, exempelvis etableringsreformen, som kom strax före
            nyåret.
          </note>
          <note>
            Det handlar självklart om språket, vikten av att man lär sig
            svenska språket. Men det handlar också om boendemiljön, som jag
            jobbar mycket med. Vi har själva tagit på oss ett uppdrag att
            analysera den boendesociala miljön i miljonprogramsområdena.
          </note>
          <note>
            Jag har själv rest runt till en hel del av miljonprogramsområdena
            för att analysera och se vad det är som sker. Jag ser många goda
            och lovande initiativ ute i Sverige där man jobbar med att förnya
            bostadsområdena och med att se över den boendesociala miljön,
            som skapar en bättre boendemiljö bland annat för människor som
            har en utländsk bakgrund.
          </note>
          <note>
            Jag vill gärna lyfta fram ett annat ansvarsområde som jag har.
            Det gäller relationerna till trossamfunden, som också kan spela
            en viktig roll för att bidra till integrationen av de nya svenskarna.
            Det tror jag är en kraft som vi kanske många gånger har underskattat
            i Sverige.
          </note>
          <note>
            På de här olika områdena jobbar vi tillsammans i regeringen,
            mellan statsråden, men också var och en för sig.
          </note>
          <note type="speaker">
            Anf. 89 CARINA HERRSTEDT (SD):
          </note>
          <note>
            Fru talman! Tack för svaret! År 1990 fanns det 3 bostadsområden
            i Sverige som kunde betecknas som utanförskapsområden. Tolv år
            senare var det 128 stycken. Folkpartiets rapporter visar att antalet
            har fortsatt att öka fram till regeringsskiftet 2006, då det var
            uppe i 156 utanförskapsområden.
          </note>
          <note>
            Vi kan inte acceptera sådana här parallellområden i samhället.
            I Danmark har den borgerliga regeringen beslutat att utanförskapsområden
            ska minskas genom att riva både hus och kvarter till förmån för
            något bättre och en bättre miljö för dem som bor där.
          </note>
          <note>
            Men insatserna från regeringen här verkar inte vara handlingskraftiga,
            utan det verkar vara fortsatt handlingsförlamning som gäller.
            Jag får inga konkreta exempel.
          </note>
          <note>
            Detta är en fråga som kräver stora och breda politiska lösningar.
            Jag undrar om Stefan Attefall är beredd att knyta kontakter med
            oppositionspartierna för att hitta lösningar på ett så stort problem.
          </note>
          <note type="speaker">
            Anf. 90 Statsrådet STEFAN ATTEFALL (KD):
          </note>
          <note>
            Fru talman! Det görs ett omfattande arbete. Hela satsningen på
            den så kallade arbetslinjen handlar om att skapa vägar in på arbetsmarknaden.
            Här ser vi en kraftig förbättring. Vi fick tyvärr ett bakslag
            i samband med finanskrisen, men det går framåt i den meningen
            att allt fler människor kommer i arbete, och det är fler människor
            i dag i arbete än vad det var 2006, när vi tog över regeringsmakten.
          </note>
          <note>
            Det handlar om särskilda insatser för människor som har längre
            väg in på arbetsmarknaden. Det handlar om etableringsreformen,
            som ska ge mer riktade insatser mot de nya svenskarna för att
            de ska komma in på arbetsmarknaden. Det handlar om att rusta upp
            skolan. Det är en oerhört viktig uppgift för att skapa vägar in
            på arbetsmarknaden men också möjligheter att delta fullt ut i
            det svenska samhället. Det handlar om boendemiljön, som är ett
            område som jag jobbar särskilt mycket med. Jag ser många intressanta
            och positiva exempel ute i Sverige på hur man jobbar med att förnya
            bostadsmiljön. Här gäller, som i övrig bostadspolitik, att skapa
            rätt förutsättningar och rätt utgångspunkter, så att de kommunala
            bostadsbolagen och de privata byggherrarna kan ta sitt ansvar
            för att förnya bostadsområden och klara av de renoveringar som
            det ofta också handlar om.
          </note>
          <note>
            Avvecklingen av kärnkraft i Tyskland
          </note>
          <note type="speaker">
            Anf. 91 LARS JOHANSSON (S):
          </note>
          <note>
            Fru talman! Den tyska regeringen fattade helt nyligen beslut
            om att avveckla kärnkraften i Tyskland. Man fullföljde därigenom
            det beslut som den tidigare rödgröna regeringen, under Schröders
            tid, förhandlade fram om att successivt avveckla kärnkraften i
            Tyskland i nära samverkan med industrin, som också fick bestämma
            i vilken takt de olika reaktorerna skulle fasas ut.
          </note>
          <note>
            Omedelbart efter att detta beslut blev känt gick miljöminister
            Andreas Carlgren ut och kritiserade beslutet. Han påstod att man
            i Tyskland nu kommer att få satsa på kolkraft och gaskraft och
            importera kärnkraftsel från Frankrike.
          </note>
          <note>
            Det visar sig nu att dessa påståenden är helt felaktiga. Det
            tyska beslutet omfattar en investering på ungefär 200 miljarder
            euro i förnybar energi och energieffektivisering i stor omfattning.
          </note>
          <note>
            Är det inte dags för Andreas Carlgren att be den tyska regeringen
            om ursäkt?
          </note>
          <note type="speaker">
            Anf. 92 Miljöminister ANDREAS CARLGREN (C):
          </note>
          <note>
            Fru talman! På den punkten får jag göra Lars Johansson besviken.
            Jag konstaterar, som jag redan har sagt här i kammaren nyss, att
            det bara är att välkomna stora investeringar. Om det däremot blir
            stora utsläpp är det mycket beklagligt, och det är den utvecklingen
            vi nu får följa.
          </note>
          <note>
            Våra två partier gjorde redan 1997 upp om att inte ha ett årtal
            för kärnkraftsavveckling. Sedan dess, och inte minst med de nya
            spelregler som infördes 2003 och som har ökat i användning under
            alliansregeringen, har utbyggnaden av den förnybara energin varit
            större än någonsin.
          </note>
          <note>
            Själva tanken att just ett årtal för avvecklingen skulle skynda
            på utbyggnaden av förnybar energi stämmer därför inte alls, och
            det är också därför vi redan för 15 år sedan gick in för en annan
            linje.
          </note>
          <note>
            Ska ni nu svänga ännu en gång på ännu ett område? Hur många gånger
            ska ni snurra runt?
          </note>
          <note type="speaker">
            Anf. 93 TREDJE VICE TALMANNEN:
          </note>
          <note>
            Med detta är dagens frågestund avslutad. Jag ber att få tacka
            närvarande statsråd och ministrar för medverkan i dagens frågestund.
          </note>
          <note>
            9 § (forts. från 7 §) Fas 3 i jobb- och utvecklingsgarantin (forts.
            AU11)
          </note>
          <note type="speaker">
            Anf. 94 HANS BACKMAN (FP) replik:
          </note>
          <note>
            Fru talman! Mehmet Kaplan tog i sitt anförande upp ett par saker
            som jag tänkte kommentera och fråga lite om. Mehmet Kaplan anförde
            att det har tagits fram en del siffror under debatten, och det
            var värdefullt att få siffror, tyckte han, även om han själv inte
            ville fokusera på siffrorna i sitt anförande.
          </note>
          <note>
            Det är en väldigt ensidig bild som företrädare för bland annat
            Socialdemokraterna har fört fram om att allt är så väldigt problematiskt
            med fas 3. Det finns problem; det har vi erkänt. Vi vill gärna
            se förbättringar, men det finns positiva delar som att exempelvis
            sex av tio lämnar fas 1 och fas 2 för jobb. Det finns också positiva
            exempel som företaget Prio 1 som jag pratade om och som har olika
            åtgärder, till exempel att man får jobba med second hand-butiker
            och andra saker som har lett till att 14 procent av deltagarna
            under 2010 har gått vidare till anställning.
          </note>
          <note>
            Tycker inte Mehmet Kaplan att det är en väl ensidig bild som
            målas upp av fas 3 om man inte tar hänsyn till även de positiva
            effekter som faktiskt har framkommit när man tittar på hela bilden
            av jobb- och utvecklingsgarantins faser 1, 2 och 3?
          </note>
          <note type="speaker">
            Anf. 95 MEHMET KAPLAN (MP) replik:
          </note>
          <note>
            Fru talman! Tack, Hans Backman, för frågorna! Det finns positiva
            saker här, och en del av det handlar naturligtvis om en ansats,
            att man faktiskt vill göra någonting åt ett problem som inte går
            att fixa. Det är också en del i frågan som en alliansföreträdare
            har ställt: Vad har ni för alternativ?
          </note>
          <note>
            Där har jag försökt reda ut en del av det som vi tror skulle
            kunna vara viktigt, utan att stigmatisera och placera människor
            i det Hans Backmans parti men också andra allianspartier har identifierat
            som utanförskapet.
          </note>
          <note>
            Men det är inte det som är mitt huvudsakliga syfte med att vara
            med och ge tillkännagivandet att regeringen ska återkomma med
            ytterligare åtgärder, där man redovisar vad man har gjort för
            att hantera människor som hamnar i den här situationen.
          </note>
          <note>
            För mig är inte den viktigaste delen vad som har gjorts bra,
            för det som har gjorts bra är lite no news is good news . Det
            är väldigt bra att en del människor ni talar om olika siffror
            kommer till jobb och utbildning.
          </note>
          <note>
            Det vi har pekat på och som också Arbetsförmedlingens egna granskningar
            pekar på är att det inte är tillräckligt mycket. Med mera av det
            som är bra skulle vi också vara nöjdare.
          </note>
          <note type="speaker">
            Anf. 96 HANS BACKMAN (FP) replik:
          </note>
          <note>
            Fru talman! Tack, Mehmet Kaplan, för det svaret! Jag tycker att
            det är glädjande att vi i så måtto kan ha en samsyn i att allt
            som vi kan göra bättre förstås är värdefullt.
          </note>
          <note>
            Mehmet Kaplan tog i sitt anförande också upp att det är viktigt
            att vi inte fokuserar på att belasta gamla regeringar och skäller
            på varandra för gamla försyndelser utan att vi redovisar vad vi
            själva i dag vill.
          </note>
          <note>
            Vi från Folkpartiet och allianspartierna har redovisat vad vi
            vill med jobb- och utvecklingsgarantin i dagsläget. Därför vill
            jag ändå fråga: Finns det något svar på vad ni fyra partier som
            står bakom detta tillkännagivande gemensamt vill? Mehmet Kaplan
            anförde ju själv att det var viktigt att man redovisar vad man
            själv vill och inte bara belastar andra för vad de har gjort eller
            vad de eventuellt vill göra.
          </note>
          <note type="speaker">
            Anf. 97 MEHMET KAPLAN (MP) replik:
          </note>
          <note>
            Fru talman! Jag har försökt svara på det så gott jag kan. Det
            jag med säkerhet vet, och det är väl utom allt rimligt tvivel
            ställt, är att det inte står någonting i betänkandet om vad majoriteten
            vill. Jag tror att det är väldigt tydligt för dem som tittar på
            det här och för dem som är i kammaren nu att det inte finns något
            gemensamt förslag.
          </note>
          <note>
            Vi har inga krav på oss att skapa ett gemensamt förslag för att
            kunna lyfta upp denna fråga. Det bottnar i grunden i kontrollmaktsutövandet:
            Riksdagen kontrollerar vad regeringen och myndigheterna gör, och
            dit sträcker sig vårt mandat.
          </note>
          <note>
            Man skulle kunna tänka sig att i en annan situation under mandatperioden
            kommer det kanske att formeras gemensamma förslag från ett eller
            flera av oppositionspartierna. I vissa fall har Socialdemokraterna,
            Vänsterpartiet och Miljöpartiet gemensamma förslag. Det har utskottet
            sett exempel på i betänkanden. I andra gör det inte det.
          </note>
          <note>
            Vår inställning här, och det är det jag har försökt vara tydlig
            med, är att regeringen som har ansvaret att verkställa har verkställt.
            Nu står man inför ett dilemma att inte bara den ensidiga kritik
            av fas 3 som förekommit i medierna är problemet.
          </note>
          <note>
            Jag tror att många människor, däribland många av era väljare,
            Hans Backman, tycker att man bör göra något åt detta. Vi har blivit
            en form av språkrör för de människorna.
          </note>
          <note type="speaker">
            Anf. 98 EMIL KÄLLSTRÖM (C) replik:
          </note>
          <note>
            Fru talman! Det är svårt att komma ihåg vilken sinnesstämning
            jag var i och vilka argument jag hade på lut för en dryg timme
            sedan, men jag ska försöka.
          </note>
          <note>
            Det verkar som om Mehmet Kaplan försöker lyfta debatten till
            en mer allmän debatt om arbetsmarknadspolitik. Jag håller med
            om att det behövs. Jag tror verkligen att det behöver tänkas nytt.
            Det gäller nog de flesta av oss. Det vi talar om nu är ändå det
            här utskottsinitiativet. Det handlar om att regeringen genom en
            förordningsändring ska stoppa anvisningar av ytterligare personer
            till fas 3. Det är formuleringen, och det är det som gäller.
          </note>
          <note>
            Du försöker gömma dig bakom att du är oppositionspolitiker och
            har en kontrollfunktion. Jag tycker att du måste ta det här på
            större allvar. I just den här frågan är du majoritetsföreträdare.
            Nu är det du som bestämmer tillsammans med dina kompisar. Tycker
            du inte att man borde ställa högre krav på att en som företräder
            majoriteten har en egen linje? Det är ni som äger texten. Ni kan
            skriva in vad ni vill i det som ni sedan ska rösta igenom. Det
            kanske hade varit på sin plats att ha några tips till regeringen
            och tala om vad ni tycker att man ska göra. Ni vet vad ni är emot,
            men vad föreslår ni?
          </note>
          <note type="speaker">
            Anf. 99 MEHMET KAPLAN (MP) replik:
          </note>
          <note>
            Fru talman! Tack, Emil Källström, för frågan. Jag vill verkligen
            inte upprepa mig, så jag ska försöka ta det ur en ny synvinkel.
          </note>
          <note>
            Jag förstår att ni tycker att det är viktigt att betona och lyfta
            fram att det inte finns ett gemensamt förslag från de fyra oppositionspartierna.
            Jag förstår det. Det är möjligt att jag skulle ha agerat på samma
            sätt om jag varit i er situation. Men faktum kvarstår: Regeringens
            utförande och verkställande av en mycket viktig del av arbetsmarknadspolitiken
            man skulle kunna kalla det för arbetsmarknadspolitikens blindtarm
            har fallerat. Det är ett problem där. Ett tag var det kanske mediernas
            blinda punkt. Man såg inte vad som hade hänt. Det var för få rapporter.
            Enligt er var det ganska nyligen, 2009, som folk började hamna
            i fas 3. Nu har det blommat ut. Ni kritiserar medierna, vilket
            jag tycker är märkligt. Vi pratar om att äga text. Ni äger faktiskt
            reservationsdelen. Jag lovar att vi inte har skrivit till eller
            tagit bort något ur reservationstexten.
          </note>
          <note>
            Det står så här: Vi tolkar det så att initiativet utgår från
            den ensidiga kritik av fas 3 som förekommit i medierna.
          </note>
          <note>
            Vi har åtminstone inte tagit till den typen av formuleringar
            i den del som vi äger. För oss är det viktigt att lyfta fram orimligheterna.
            Det är regeringens sak att rätta till dem.
          </note>
          <note type="speaker">
            Anf. 100 EMIL KÄLLSTRÖM (C) replik:
          </note>
          <note>
            Fru talman! Tack för svaret. Du utövar någon form av kontroll
            och lyfter fram det som är fel. Det är just det oppositionen ska
            göra. Problemet är att ni inte stannar där. Ni tar över rodret
            utan att veta åt vilket håll ni ska styra. Det är där problemet
            uppstår.
          </note>
          <note>
            Jag kanske läser in för mycket, men det känns som om du inte
            är helt bekväm i din roll. Jag vet inte på vilka bevekelsegrunder
            Miljöpartiet står bakom detta. Det kan till och med finnas en
            gemensam grund för att Miljöpartiet kan ha en konstruktiv roll
            när det gäller att förbättra. Vi vill ju alla förbättra, även
            om vissa talare hävdar att några av oss inte alls vill förbättra
            situationen.
          </note>
          <note>
            Det görs ändå en hel del förändringar. Jag skulle uppskatta om
            Miljöpartiets representant använder sin sista replik till att
            reflektera över de förändringar som görs. De kanske är åt rätt
            håll till och med.
          </note>
          <note type="speaker">
            Anf. 101 MEHMET KAPLAN (MP) replik:
          </note>
          <note>
            Fru talman! När mina kolleger i utskottet har sagt att det görs
            för lite har jag inte tolkat det som att de menar att det beror
            på frånvaron av vilja. Jag tror att det finns idéer för att göra
            det bättre. Jag upprepar att det inte finns några quick fix. Man
            kan inte hantera den här frågan med en magisk trollformel. Det
            är vad det bottnar i.
          </note>
          <note>
            Vi har idéer om hur det skulle kunna hanteras. Jag är säker på
            att Socialdemokraterna har det; Ylva Johansson har framfört det.
            Vi kommer att få höra Josefin Brink från Vänsterpartiet berätta.
            Men vi är inte regering. Vi är i opposition. Det blir allt svårare
            att hantera en fråga som ständigt återkommer. Hur skulle vi kunna
            redovisa ett alternativ när vi inte har makten?
          </note>
          <note>
            I medierna i går stod det att en slumptalsgenerator kanske skulle
            slumpa fram bättre siffror än vad som hänt under mandatperioden,
            nämligen att det i olika utskott vid vissa få tillfällen har bildats
            majoriteter mot den förda politiken.
          </note>
          <note>
            Vi har vid ett antal tillfällen sett att det finns möjliga vägar
            att gå fram i andra konstellationer. Miljöpartiet har varit tydligt
            med det. Det är inte några konstigheter. När fas 3 så grundligt
            har misslyckats tycker vi att det här tillkännagivandet är viktigt.
          </note>
          <note type="speaker">
            Anf. 102 SVEN-OLOF SÄLLSTRÖM (SD):
          </note>
          <note>
            Fru talman! Jag står bakom förslaget i utskottets betänkande.
            I utskottets betänkande uppmanas regeringen att stoppa anvisningarna
            av långtidsarbetslösa till jobb- och utvecklingsgarantins fas
            3 samt att skyndsamt redovisa för riksdagen vilka åtgärder man
            har vidtagit med anledning av tillkännagivandet.
          </note>
          <note>
            Regeringen är satt av väljarna att på bästa sätt förvalta Sverige
            till gagn för medborgarna. En av de viktigaste delarna att förvalta
            är den svenska välfärden en utbyggd, gemensamt finansierad välfärd
            för trygghet och rättvisa. Man skulle kunna likna välfärden vid
            förvaltningen av en fastighet, ett hem. Varje sund fastighetsägare
            ser om sitt hus tätar läckor, lägger nytt tak, målar om, renoverar
            och underhåller, allt för att behålla hemmet säkert och tryggt
            och i beboeligt skick. Man betalar sina räkningar och försäkrar
            sig mot skador.
          </note>
          <note>
            Den svenska regeringen kunde på ett tidigt stadium konstatera
            att fas 3 i jobb- och utvecklingsgarantin inte fungerade. Taket
            läckte, vattnet fick fäste i väggar och tak. Varje morgon gick
            fastighetsägaren regeringen förbi läckan och konstaterade att
            vattenskadan var lite större, men gjorde ingenting åt problemen.
            Tiden gick och mögel började sprida sig i fastigheten.
          </note>
          <note>
            På samma sätt som man struntade i problemen med fas 3 negligerade
            man från regeringens sida problemen med a-kassan, situationen
            för utländsk arbetskraft i Sverige och den omänskliga behandlingen
            av sjuka i regeringens sjukförsäkringsreform.
          </note>
          <note>
            De boende i fastigheten började protestera. Medborgarna krävde
            att världens högsta skatter också skulle resultera i en väl utbyggd
            och fungerande välfärd, men regeringen klarade inte av sitt uppdrag.
          </note>
          <note>
            Fastighetsägaren regeringen är nu satt under tvångsförvaltning.
          </note>
          <note>
            Den samlade oppositionen tar nu sitt ansvar, var och en med sin
            utgångspunkt, för att tvinga regeringen till åtgärder. A-kassan,
            arbetsrätten, arbetsmarknadspolitiken med fas 3 och nu sjukförsäkringen
            har stora skador i både väggar, golv och tak. Det är problem som
            oppositionen, i brist på handlingskraft från regeringen, tar makten
            över. Den blunda-och-hoppas-regering som vi nu har och som inte
            förankrar sin politik och sina förslag i riksdagen har inte stöd
            i Sveriges riksdag för delar av sin politik. Regeringen står handlingsförlamad.
          </note>
          <note>
            Fru talman! Problemen med fas 3 är väl kända. Jag blev uppringd
            av en norrlänning för ett par veckor sedan. Han är 55 år och har
            jobbat som hantverkare i hela sitt liv. Han har nu efter en lång
            tid av arbetslöshet hamnat i fas 3 och ska leva på 7 000 kronor
            i månaden. Han har under många år hävdat att han kan starta ett
            företag om han får starta-eget-bidrag och hjälp med en grundplåt
            för att komma i gång med ett företag eftersom det finns ett behov
            på marknaden av hans tjänster. Han har inte fått någon hjälp i
            vare sig fas 1, fas 2 eller fas 3 där han nu befinner sig. Vad
            gör han nu då? Jo, han är hantverkare och är anställd av ett företag
            som får betalt för att anställa honom. Det som han gör för 7 000
            kronor i månaden är att utföra sitt hantverksyrke. Hans arbetsgivare
            fakturerar sina kunder med 280 kronor i timmen. Han får leva på
            7 000 kronor i månaden. Det är så fas 3 ser ut för många människor.
          </note>
          <note>
            Hur är detta möjligt? Hur har det kunnat bli så här? Svenskt
            Näringsliv skrev den 18 maj på sin hemsida: Tillåt riktiga arbetsuppgifter
            i fas 3.
          </note>
          <note>
            Svenskt Näringsliv menar att man ska kunna utföra riktiga arbetsuppgifter
            på den ordinarie arbetsmarknaden med den ersättning som man har
            i fas 3 för att komma närmare arbetsmarknaden och ha lättare att
            få jobb. Tanken kan vara god.
          </note>
          <note>
            Jag delar uppfattningen att ett riktigt jobb är att komma närmare
            arbetsmarknaden. Men då ska man också ha en riktig lön. Subventionerade
            anställningar där man får en avtalsenlig och riktig lön och där
            staten går in och betalar en del av lönekostnaden är ett bra sätt
            att komma ut på arbetsmarknaden. Men man ska inte göra det för
            7 000 kronor i månaden.
          </note>
          <note>
            Jag talade om subventionerade anställningar. Nu vill jag att
            alla i kammaren men kanske framför allt de som ser detta på nätet
            och hemma vid tv:n lyssnar. Vi har redan subventionerade anställningar
            i Sverige, det vill säga att staten går in och betalar en del
            av lönekostnaden.
          </note>
          <note>
            Regeringen har i sin budget avsatt en stor mängd pengar för att
            människor som inte ens befinner sig i Sverige än, som inte har
            kommit hit än, ska få subventionerade anställningar när de väl
            kommer hit, så kallade instegsjobb, där staten betalar 80 procent
            av lönekostnaden.
          </note>
          <note>
            Ni som nu är hemma och ingår i fas 3 eller är arbetslösa ska
            känna till detta, alltså att staten betalar 80 procent av lönekostnaden.
            Får ni det stödet? Får ni den hjälpen?
          </note>
          <note>
            Reglerna i sjukförsäkringen, en misslyckad utbildningspolitik,
            en oansvarig asyl- och anhöriginvandring samt en okontrollerad
            arbetskraftsinvandring har skapat en situation där de långtidsarbetslösa
            tvingas konkurrera på en arbetsmarknad med massarbetslöshet. Regeringen
            för en överutbudspolitik med syfte att hålla nere lönerna och
            öka löneklyftorna.
          </note>
          <note>
            Socialdemokraten Ylva Johansson sade i sitt anförande att Socialdemokraterna
            är beredda att återkomma med skarpa förslag och lagstiftning om
            regeringen inte tar till sig detta tillkännagivande och kommer
            med riktiga förslag till förändringar. Det välkomnar jag.
          </note>
          <note>
            Jag kan också konstatera att Socialdemokraternas förslag som
            i dag redovisades på DN Debatt i mycket överensstämmer, men inte
            i allt, med den politik som Sverigedemokraterna vill föra på området.
            Där finns det helt klart en öppning för samtal och samarbete kring
            en lösning om det nu skulle behövas och om det finns en vilja.
          </note>
          <note>
            Vi sverigedemokrater vill satsa på utbildning, arbetsmarknadsutbildning,
            yrkeshögskolan, komvux, utökat starta-eget-bidrag, anställningsstöd
            och liknande. Det verkar som om Socialdemokraterna har samma viljeinriktning.
          </note>
          <note>
            Samtidigt verkar det ändå på Moderaternas Tomas Tobé som om regeringen
            sträcker ut en hand till oppositionen och är beredd att förhandla
            för att få stöd från oppositionen för att få igenom sin politik.
            Vi stänger inga dörrar. Sverigedemokraterna är också beredda att
            tala med regeringen för att förändra fas 3 och få till en bättre
            lösning för de arbetslösa och framför allt för de långtidsarbetslösa.
            Vi stänger inga dörrar vare sig till de rödgröna eller till regeringen.
            Sverigedemokraterna är beredda att ta ansvar.
          </note>
          <note type="speaker">
            Anf. 103 YLVA JOHANSSON (S) replik:
          </note>
          <note>
            Fru talman! Det var obehagligt att lyssna till Sven-Olof Sällströms
            anförande där han ställer svenska arbetare mot arbetare från andra
            länder som kommer till vårt land. Det finns inte en motsättning
            mellan olika människor som blir utsatta på arbetsmarknaden, som
            behandlas illa av regeringens politik och som hamnar i arbetslöshet.
            Motsättningen finns mellan dem som drar nytta av människors utsatthet
            och dem som blir utsatta.
          </note>
          <note>
            Jag vill bara vara tydlig och tala om att det inte finns något
            utrymme för något som helst samarbete mellan oss socialdemokrater
            och Sverigedemokraterna utifrån den syn som Sverigedemokraterna
            har på invandrare. Den synen delar vi inte, och vi kommer aldrig
            att medverka till att utforma en gemensam politik på den grunden.
          </note>
          <note type="speaker">
            Anf. 104 SVEN-OLOF SÄLLSTRÖM (SD) replik:
          </note>
          <note>
            Fru talman! Då skulle jag återigen vilja uppmana alla som sitter
            framför datorn och hemma vid tv:n att lyssna på vad Ylva Johansson
            säger. Ni som är arbetslösa och inte får 80 procent av lönen i
            subventionerade anställningar, fundera på vad det innebär. Vad
            är det hon säger? Hon säger att människor som inte ens befinner
            sig i Sverige i dag är värda den subventioneringen för att komma
            in på svensk arbetsmarknad men att inte ni är det. Fundera på
            det. Fundera på det i september 2014 också.
          </note>
          <note type="speaker">
            Anf. 105 YLVA JOHANSSON (S) replik:
          </note>
          <note>
            Fru talman! Det som Sven-Olof Sällström säger är inte sant. Med
            den politik som i dag bedrivs hänvisas människor med arbetsförmåga
            och med vilja att försörja sig själva till arbetslöshet. Det har
            inget som helst samband med att vi också kommer att behöva många
            fler nya människor, nya svenskar, som kommer till vårt land från
            andra länder, annars kommer vi inte att klara att finansiera vår
            välfärd.
          </note>
          <note>
            Att människor i dag lämnas i arbetslöshet och utan stöd handlar
            om att regeringen för en politik där man medvetet vill pressa
            ned lönerna och där man medvetet har valt att öka klyftorna i
            samhället. Dessa klyftor drabbar alla som har en svag ställning
            på arbetsmarknaden.
          </note>
          <note>
            Vi socialdemokrater kommer alltid att hålla fast vid var huvudlinjen
            i fråga om konflikterna på arbetsmarknaden går. Den går inte mellan
            den som är etnisk svensk och den som har sitt ursprung i ett annat
            land. Den går mellan höger och vänster.
          </note>
          <note type="speaker">
            Anf. 106 SVEN-OLOF SÄLLSTRÖM (SD) replik:
          </note>
          <note>
            Fru talman! Nu är Ylva Johansson verkligen ute och cyklar. Det
            är nämligen så att många av dem som befinner sig i jobb- och utvecklingsgarantins
            fas 1, 2 och 3 kommer från andra länder och har ett annat ursprung
            än svenskt. Vi särskiljer inte de arbetslösa som finns i Sverige.
            De ska ha samma rättigheter och samma skyldigheter. Men vi säger
            att det finns en skillnad mellan dem som befinner sig i Sverige
            och har uppehållstillstånd eller medborgarskap och dem som befinner
            sig någon annanstans i dag. Vi anser att de som redan befinner
            sig på svensk arbetsmarknad i första hand ska ha beskydd och de
            subventioner som staten ger för att de ska komma in på arbetsmarknaden.
            Det är vad vi säger.
          </note>
          <note>
            Ni där hemma, lyssna nu noga på vad Ylva Johansson säger.
          </note>
          <note>
            Vi särskiljer inte människor med olika etnicitet, hudfärg eller
            annat. Många av dem som befinner sig i långtidsarbetslöshet har
            kommit till Sverige efter födseln. Ylva Johansson, vi särskiljer
            inte dem från dem som är födda i Sverige.
          </note>
          <note type="speaker">
            Anf. 107 TOMAS TOBÉ (M) replik:
          </note>
          <note>
            Fru talman! Inledningsvis välkomnar jag att Ylva Johansson och
            Socialdemokraterna tydligt markerar att det är stor skillnad i
            syn mellan den socialdemokratiska politiken och den sverigedemokratiska
            politiken. Det tycker jag är ett steg framåt.
          </note>
          <note>
            Vi i Alliansen har varit tydliga om att vi är beredda att fortsätta
            att utveckla vår arbetsmarknadspolitik. Vi menar allvar med att
            sträcka ut en hand till dem som vill ta ansvar för Sverige.
          </note>
          <note>
            Vi menar att Sverigedemokraterna inte vill ta ansvar för Sverige.
            Hade man velat ta ansvar för Sverige hade man också sett behoven,
            sett att en demografisk utmaning väntar Sverige. Då vet man att
            det är oerhört viktigt att vi får fler människor att vilja arbetskraftsinvandra
            till Sverige och att vi ser till att fler av de nyanlända kommer
            in på arbetsmarknaden.
          </note>
          <note>
            Jag menar att det är viktigt för alla dem som röstat på Sverigedemokraterna
            att veta vilken arbetsmarknadspolitik Sverigedemokraterna egentligen
            driver. Man tycker inte att det är viktigt att nyanlända snabbare
            kommer in på arbetsmarknaden. Man blir så upprörd över instegsjobben
            just därför att man inte tycker att det är viktigt att människor
            snabbt kommer ut i praktik och får ett arbete.
          </note>
          <note>
            Om Sven-Olof Sällström är orolig för att det inte finns subventionerade
            anställningar kan jag berätta att vi har arbetsträning. Vi har
            också lönebidrag och andra subventioner i form av nystartsarbete.
            Det intressanta är att Sven-Olof Sällström, precis som när det
            gäller fas 3, vill rycka undan alla möjligheter även för de nyanlända
            och skicka långtidsarbetslösa ännu längre bort från arbetsmarknaden.
          </note>
          <note>
            Det är inte en ansvarsfull politik. Därför är Alliansen inte
            intresserad av att ha samtal med ett parti som inte tar ansvar
            för att Sverige långsiktigt ska ha tillräckligt många som arbetar.
          </note>
          <note type="speaker">
            Anf. 108 SVEN-OLOF SÄLLSTRÖM (SD) replik:
          </note>
          <note>
            Fru talman! Ja, Sverigedemokraterna prioriterar dem som redan
            finns i Sverige och som är arbetslösa i Sverige. Nej, vi prioriterar
            inte människor som inte befinner sig i Sverige och människor som
            eventuellt är på väg hit. Det är ett klart och tydligt svar.
          </note>
          <note>
            Lyssna på det, ni där hemma! Vad Tomas Tobé säger är ungefär
            det som Ylva Johansson säger. De prioriterar många av de nyanlända
            och många som ännu inte ens kommit till Sverige framför er som
            i dag är arbetslösa och som inte får det stödet.
          </note>
          <note>
            Tomas Tobé far lite grann med osanning. Konjunkturinstitutet
            visar klart och tydligt att man till år 2015 eventuellt kan komma
            ned till 5 procents arbetslöshet om man lyckas med sin lönedumpningspolitik.
            Om den genomsnittliga löneökningstakten blir fyra tiondelar högre
            än det regeringen hoppas på, blir det 6 procent. Sedan stiger
            det rätt snabbt.
          </note>
          <note>
            Inte ens år 2020 kommer det att finnas en generell arbetskraftsbrist.
            Däremot kommer det att finnas arbetskraftsbrist inom vissa sektorer
            på arbetsmarknaden om man inte nu, år 2011, kommer till rätta
            med de problem som ni skapat i utbildningssystemet och utbildar
            för framtiden och dels ger de människor som i dag befinner sig
            i utanförskap och arbetslöshet en vettig utbildning för att komma
            in på arbetsmarknaden, dels ger dem som i dag finns på högstadiet,
            i gymnasieskolan och på universiteten och högskolorna en chans
            till en vettig utbildning så att de får ett riktigt jobb. Där
            har ni misslyckats!
          </note>
          <note>
            Det innebär att vi redan i dag har en partiell brist inom vissa
            sektorer på arbetsmarknaden detta samtidigt som vi har nästan
            8 procents arbetslöshet. Det får ni nu ta ansvar för! Ni har ändå
            haft makten i snart fem år.
          </note>
          <note type="speaker">
            Anf. 109 TOMAS TOBÉ (M) replik:
          </note>
          <note>
            Fru talman! Vi tar gärna ansvar för den av oss förda politiken.
            Vi är nu på väg ned mot en arbetslöshet på 5 procent 3 procent
            enligt det gamla sättet att räkna. Så låga arbetslöshetsnivåer
            har vi inte sett sedan 1980-talet. Det här tycker vi är bra, och
            det här är någonting som vi vill förstärka och utveckla.
          </note>
          <note>
            När det gäller den så kallade lönedumpningen det är nog verkligen
            den så kallade vore det intressant att höra Sven-Olof Sällström
            berätta för oss vilka de är som har fått sänkta löner. Från tid
            till annan hör vi om att löner sänks i Sverige. Vilket fackförbund
            har gått med på lönesänkningar? Är det krisavtalet med IF Metall
            då parterna gick in och tog ansvar i en väldigt speciell situation
            som upprördheten gäller? För övrigt finns det ingenting i sammanhanget.
          </note>
          <note>
            I Sverige erbjuder vi stora möjligheter till utbildning. Det
            ska vi fortsätta att göra. Men jag tror att de allra flesta som
            läser på och som ser att det också kommer att finnas en brist
            på arbetskraft med viss kompetens kan förstå att Sverige kommer
            att behöva arbetskraftsinvandring. Det är en oerhört viktig del
            i att fortsätta att bygga Sverige starkare.
          </note>
          <note>
            Fru talman! Jag måste säga att jag tycker att det är obehagligt
            att vi nu inom arbetsmarknadspolitiken har fått in ett spår där
            det handlar om att ställa grupper mot varandra utifrån någon form
            av etnicitet. Vad är det som gör att Sven-Olof Sällström är så
            upprörd över att vi vill korta tiden för en nyanländ att komma
            i arbete? I dag tar det ju i genomsnitt sju år att komma in på
            arbetsmarknaden. Är det då inte bra att man snabbare kan komma
            i arbete? Är inte det någonting som är viktigt för Sverige?
          </note>
          <note type="speaker">
            Anf. 110 SVEN-OLOF SÄLLSTRÖM (SD) replik:
          </note>
          <note>
            Fru talman! Jag börjar med det som sades på slutet här.
          </note>
          <note>
            Ja, ställer grupper mot varandra är vad vi hela tiden gör i politiken.
            Vad politik handlar om är prioriteringar. Det finns inget gyllene
            träd på vilket det växer en massa pengar som kan användas till
            allt som är gott och som är riktigt.
          </note>
          <note>
            Ni prioriterar nyanlända till en 80-procentig lönekostnad. Alla
            ni där hemma som är arbetslösa och som eventuellt befinner er
            i fas 3 ska känna till detta. Har ni fått det här stödet?
          </note>
          <note>
            Ni ställer grupper mot varandra: Nej, vi är inte där än. Vi har
            inte 5 procents arbetslöshet 3 procent enligt det gamla sättet
            att räkna. I dag ligger arbetslösheten på nästan 8 procent.
          </note>
          <note>
            Konjunkturinstitutet visar att ni för att till år 2015 ska komma
            ned till de 5 procenten måste lyckas med er lönedumpningspolitik.
            Ja, det är en lönedumpningspolitik. Väldigt många människor i
            Sverige jobbar ju i dag till löner som ligger betydligt under
            de kollektivavtalade lönerna.
          </note>
          <note>
            Det är väl ändå så, Tomas Tobé, att människor i dag jobbar i
            Sverige via utländska bemanningsföretag. Människor kommer hit
            via utstationeringsdirektivet och jobbar till löner som ligger
            betydligt lägre än löner enligt svenska kollektivavtal. Det är
            en lönedumpningspolitik som skapar arbetslöshet därför att den
            svenska arbetaren ska ha lön enligt kollektivavtal och får inte
            jobbet. Men företagen får betala ut en lägre ersättning, en lägre
            lön. Det är en lönedumpningspolitik!
          </note>
          <note type="speaker">
            Anf. 111 JOSEFIN BRINK (V):
          </note>
          <note>
            Fru talman! Det kan inte vara så lätt att stå här i riksdagen
            och tvingas försvara fas 3. Ibland vet man inte om man ska skratta
            eller gråta när man hör hur Alliansens företrädare försöker vrida
            och vända på fakta och argument för att skyla över det haveri
            som man väl ändå måste säga att fas 3 är.
          </note>
          <note>
            Vi får höra att det visst finns människor som är nöjda med sin
            fas 3-plats. Det är klart att man kan hitta en och annan som haft
            turen att hamna på ett ställe med trevliga arbetskamrater och
            bra arbetsuppgifter. Men väldigt lite talar för att samma personer
            skulle vara mer missnöjda om de fick en kollektivavtalsenlig lön
            för det arbete som de utför, om man säger så.
          </note>
          <note>
            Oavsett var man letar i medierna, i olika forum på Internet,
            på plats i verkliga livet eller i den egna mejlboxen; jag antar
            att även Alliansens ledamöter får en del e-post är sanningen att
            de kritiska rösterna bland fas 3-deltagarna utgör en förkrossande
            majoritet. Jag tycker inte att det är så svårt att förstå det.
            Det är ganska mänskligt att vara missnöjd med att bli tvångskommenderad
            till en sysselsättning på heltid utan att få lön och under hot
            om att man annars blir av med aktivitetsstödet.
          </note>
          <note>
            Helt ärligt kan jag säga att jag verkligen inte skulle trivas
            med att ha det på det sättet. Jag kan nästan lova att ingen av
            Alliansens ledamöter skulle vara intresserad av att jobba under
            nämnda omständigheter, alltså utan lön, utan de rättigheter man
            som anställd har och utan möjligheter att tjäna ihop till a-kasseersättning,
            sjukförsäkring eller pension.
          </note>
          <note>
            Vi får höra att de som lämnar fas 3 minsann får jobb. Javisst,
            vi har här hört att ungefär 1,4 procent av dem som lämnar fas
            3 får ett jobb utan subventioner. Även om man räknar lite mer
            generöst och räknar in dem som lämnar fas 3 för ett subventionerat
            jobb eller som påbörjat en utbildning exempelvis är de färre än
            de personer som fas 3 hela tiden fylls på med.
          </note>
          <note>
            Fas 3 växer oavbrutet därför att de långtidsarbetslösa blir fler
            och fler. Fas 3 har sedan länge passerat plusjobben i antalet
            deltagare, och fas 3 väntas fortsätta att öka med hela 35 procent
            i år. Även nu när vi har Alliansens företrädare slår sig för bröstet
            här en oerhört stark tillväxt när det gäller nya jobb kommer långtidsarbetslösheten
            och antalet personer i fas 3 fortsätta att accelerera.
          </note>
          <note>
            Ett större underkännande av hela den borgerliga arbetsmarknadspolitiken
            är det svårt att tänka sig. Samtidigt som arbetsgivare i allt
            fler branscher säger att de lider brist på kvalificerad arbetskraft,
            slösar regeringen med samhällets pengar och med de arbetslösas
            tid, på meningslös coachning och cv-skrivande eller ingenting,
            ingenting och ingenting, som Penilla Gunther sade, i stället för
            att erbjuda yrkesutbildningar för att matcha behoven på arbetsmarknaden.
          </note>
          <note>
            Vi får höra det gamla vanliga tjatet om att Alliansen minsann
            har en arbetslinje och att oppositionen har en bidragslinje. Det
            är rent löjeväckande! Är det någonting som den borgerliga regeringen
            har gjort så är det att öka bidragsberoendet, först och främst
            bland det växande antal sjuka och arbetslösa som inte längre har
            rätt till ersättning från sjuk- och arbetslöshetsförsäkringen
            utan som i stället är beroende av socialbidrag.
          </note>
          <note>
            Men vad regeringen framför allt har gjort är att man har skapat
            en helt ny industri som är helt och hållet beroende av bidrag.
            Varje år rullar miljardbelopp in i företag som har som affärsidé
            att sko sig på arbetslösheten för skattebetalarnas pengar. Regeringen
            har subventionerat fram en arbetslöshetsindustri, där jobbcoacher,
            lotsar och fas 3-anordnare kan tjäna stora pengar.
          </note>
          <note>
            Ta till exempel Jobbfabriken, som är ett företag som har som
            enda affärsidé att sysselsätta fas 3-deltagare! För de 650 långtidsarbetslösa
            som de har tagit in får de 39 miljoner kronor varje år av den
            borgerliga regeringen och kan göra en god förtjänst.
          </note>
          <note>
            För deltagarna i deras fas 3-program är det däremot väldigt svårt
            att se några som helst vinster. Häromdagen var det en kvinna som
            var placerad där som uttalade sig i programmet P1 morgon . Hon
            berättade så här:
          </note>
          <note>
            Det har mer och mer urartat till ren förvaring. Det har hänt
            att folk har suttit här i två år och inte gjort ett skvatt.
          </note>
          <note>
            I inslaget kallades personen Anna, men hon heter egentligen något
            annat. Hon vågade inte ens framträda med sitt namn, eftersom hon
            var rädd för repressalier.
          </note>
          <note>
            Och det är inte utan fog. Tidigare i år stängdes två deltagare
            i Jobbfabrikens fas 3-program av efter att de i medierna hade
            kritiserat just Jobbfabriken för precis detta, att man inte fick
            någon meningsfull sysselsättning och en del annat. Chockerande
            nog gick Arbetsförmedlingen med på att stänga av de två kvinnorna,
            och när de gjorde en JK-anmälan fick de beskedet att inget brott
            hade begåtts.
          </note>
          <note>
            Så här får man alltså behandla arbetslösa människor i Alliansens
            Sverige. Man fråntar dem deras värdighet, möjligheten till en
            försörjning på sitt arbete och dessutom deras yttrandefrihet.
            Så får man behandla arbetslösa, och så får man tjäna grova pengar
            på att behandla arbetslösa i Alliansens Sverige.
          </note>
          <note>
            Fru talman! Fas 3 är en ovärdig åtgärd som kränker de arbetslösa,
            som göder oseriösa arbetsgivare och som har noll och intet stöd
            i forskningen om vad som faktiskt leder till jobb. Fas 3 tränger
            undan jobb i en omfattning som saknar motstycke bland arbetsmarknadspolitiska
            åtgärder.
          </note>
          <note>
            Enligt Arbetsförmedlingens egen revisionsrapport misstänks 47
            procent av deltagarna i fas 3 utföra ordinarie arbetsuppgifter.
            Bara blotta misstanken om att det ligger till på det sättet det
            är inget vi i oppositionen har hittat på blotta misstanken att
            närmare hälften av de över 26 000 personer som finns i fas 3 faktiskt
            utnyttjas för att utföra ordinarie arbetsuppgifter, samtidigt
            som statens pengar används för att betala arbetsgivarna för detta,
            borde vara skäl nog för regeringen att själv ta initiativet och
            säga: Nej, vi skickar inga fler människor till den här åtgärden
            förrän vi har koll på att den här typen av missförhållanden inte
            sker.
          </note>
          <note>
            Det är inte den enda typ av missförhållanden som har avslöjats.
            Arbetsförmedlingens egna granskningar, medier och fas 3-deltagare
            själva har berättat om en mängd olika typer av missförhållanden.
            Sammantaget tycker jag att det vore rimligt att regeringen och
            allianspartierna själva som erkänner att det finns många problem
            sade: Okej, ser det ut på det här sättet kan vi inte fortsätta
            att anvisa folk till den här åtgärden.
          </note>
          <note>
            Det är det som utskottsinitiativet handlar om. Vi vill säga till
            regeringen: Ni måste ta kontrollen över de här åtgärderna! Sluta
            anvisa folk till en åtgärd när ni vet att det finns så mycket
            missförhållanden!
          </note>
          <note>
            Ännu bättre vore det naturligtvis om regeringen helt och hållet
            avvecklade fas 3 och resten av arbetslöshetsindustrin och i stället
            satsade pengar och resurser på meningsfulla och värdiga insatser
            som faktiskt motsvarar de behov som arbetslösa och arbetsmarknaden
            har. Det finns ju alternativ! Det finns också gott om forskning
            till stöd för vad som faktiskt fungerar, liksom vad som inte fungerar.
          </note>
          <note>
            Låt mig citera ur den rapport som Arbetsförmedlingen släppte
            i går om utsikterna på den svenska arbetsmarknaden framöver:
          </note>
          <note>
            Ett primärt problem är att Arbetsförmedlingen inte har verktyg
            att ensamt, eller i samverkan med andra, höja utbildningsnivån
            för korttidsutbildade. Följden blir att alla dessa grupper med
            kort utbildning blir kvar inom arbetsförmedlingssystemet utan
            att det finns möjligheter för Arbetsförmedlingen att radikalt
            förändra deras möjligheter att få de utbildningsmässiga förutsättningar
            som krävs för att på allvar kunna konkurrera om jobben.
          </note>
          <note>
            Så beskriver alltså Arbetsförmedlingen det stora problem som
            snart alla utom allianspartierna ser, nämligen att avvecklingen
            av utbildningsinsatserna för arbetslösa och andra aktiva åtgärder
            är ett fatalt misslyckande som driver upp långtidsarbetslösheten
            och orsakar missmatchning på arbetsmarknaden.
          </note>
          <note>
            Fru talman! Vänsterpartiet säger inte bara nej till fas 3. Vi
            har presenterat alternativ. Vi har presenterar alternativ till
            en helt annan arbetsmarknadspolitik, och vi har presenterat ett
            fullständigt alternativ för alla de personer som i dag befinner
            sig i fas 3, om regeringen skulle fatta det kloka beslutet att
            avveckla den insatsen och ersätta den med något annat. Tonvikten
            ligger på just det som Arbetsförmedlingen, IFAU och alla andra
            som jobbar med de här frågorna efterfrågar: satsningar på utbildning,
            i grundvux och komvux, i yrkeshögskolan och i arbetsmarknadsutbildningar
            för dem som behöver det, med möjlighet att lära sig ett nytt yrke
            genom en lärlingsanställning för dem som behöver det och med övergångsjobb
            med kollektivavtalsenlig lön för dem som behöver arbetslivserfarenhet.
          </note>
          <note>
            Det är flera vägar vidare från långtidsarbetslöshet, eftersom
            långtidsarbetslösa inte är någon grå massa av hopplösa fall, vilket
            Alliansen verkar tro, utan är individer med olika färdigheter,
            olika behov och olika kvaliteter.
          </note>
          <note>
            Till skillnad från Alliansen har vi i Vänsterpartiet lyssnat
            på vad forskningen säger, på vad arbetsgivarna efterfrågar och
            inte minst på vad de människor som Alliansen har låst in i fas
            3 faktiskt vill och kan, om de bara får chansen.
          </note>
          <note>
            Så visst finns det alternativ till att fortsätta kränka arbetslösa
            med tvångsarbete och att göda den växande arbetslöshetsindustrin.
            Det som saknas är den politiska viljan.
          </note>
          <note>
            Det är därför som vi i de rödgröna partierna har tagit det här
            utskottsinitiativet. När regeringen inte vill ta ansvar, då måste
            riksdagen förmå den till det.
          </note>
          <note>
            Jag yrkar, fru talman, bifall till utskottets förslag.
          </note>
          <note>
            I detta anförande instämde Lena Olsson (V).
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 15.49 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 16.00.
          </note>
          <note>
            10 § Beslut om ärende som slutdebatterats den 8 juni
          </note>
          <note>
            Punkt 15
          </note>
          <note>
            Punkt 21
          </note>
          <note>
            Övriga punkter
          </note>
          <note>
            11 § Beslut om ärenden som slutdebatterats vid dagens sammanträde
          </note>
          <note>
            12 § Aktuell debatt: Ojämlik sjukvård
          </note>
          <note type="speaker">
            Anf. 112 LARS OHLY (V):
          </note>
          <note>
            Herr talman! Vänsterpartiet har begärt den här debatten därför
            att alltmer uppmärksamhet nu riktas på den ojämlika vården.
          </note>
          <note>
            Flera rapporter och flera artikelserier i tidningar visar hur
            människor inte längre har tillgång till en vård efter behov utan
            att vården i större utsträckning fördelas efter plånbokstjocklek,
            att en större del av vårdens resurser går till rika områden och
            att fattigare människor får sämre vård. Dessutom är den ojämlika
            vården ojämställd. Kvinnor får sämre vård än män. Män får snabbare
            och bättre vård och dyrare mediciner än kvinnor.
          </note>
          <note>
            Den här ojämlikheten är inte ny, men den har accelererat. Den
            är större nu än vad den var för fyra år sedan, och den fortsätter
            att accelerera i och med att vinstintresset kommer in i vården
            i dag.
          </note>
          <note>
            Det är inte personalkooperativ eller några kvinnliga företagare
            som i dag bedriver vårdverksamheter, utan det är stora riskkapitalbolag
            som har som enda och överordnat intresse att ge vinst åt sina
            ägare. Det leder till att man gör andra bedömningar av vad som
            är viktigt i vården än att ge vård efter behov. I stället blir
            frågan vad som är mest lönsam vård, hur man ska kunna tjäna mest
            pengar på att ge vård.
          </note>
          <note>
            Kombinerat med de vårdvalssystem som vi ser och som regeringen
            understöder leder det till att man fördelar mer resurser till
            rika områden och mindre till fattiga områden. Man fördelar resurser
            så att de som efterfrågar vård får mer medan de som behöver vård
            får mindre.
          </note>
          <note>
            Det som upprör oss mest är till exempel att Gunnel, 53 år, som
            är multisjuk med stort vårdbehov, nu nedprioriteras i den vård
            som ges i dag och faller mellan stolarna. I stället går resurserna
            till rika män med snuva på Östermalm.
          </note>
          <note>
            Det här vill vi diskutera, och det här vill vi förändra. Därför
            har Vänsterpartiet begärt den här debatten.
          </note>
          <note type="speaker">
            Anf. 113 Socialminister GÖRAN HÄGGLUND (KD):
          </note>
          <note>
            Herr talman! Jag vill tacka Lars Ohly och Vänsterpartiet som
            har initierat den här diskussionen som jag tycker är väldigt viktig.
          </note>
          <note>
            För mig och för regeringen är det en självklarhet att den vård
            som erbjuds ska vara jämlik i ordets djupaste bemärkelse. Det
            är grunden, och till den grunden hör att vi finansierar vården
            gemensamt och att vård ges efter behov. Det är grunderna för den
            svenska hälso- och sjukvården.
          </note>
          <note>
            Bemötande, vård och behandling ska erbjudas på lika villkor oavsett
            inkomst, oavsett bostadsort, oavsett ålder, kön eller funktionshinder.
            Utbildning, social ställning, etnisk och religiös tillhörighet
            eller sexuell läggning ska inte påverka kvaliteten på den vård
            och det bemötande som du eller jag får på något negativt sätt.
            Alla ska behandlas likvärdigt.
          </note>
          <note>
            Sedan decennier tillbaka har det funnits olika rapporter och
            analyser som tyder på att vården inte var så jämlik som tidigare
            regeringar kanske trodde. Ojämlikhet i vården är inget nytt fenomen,
            men tidigare har man många gånger likt strutsen stoppat huvudet
            i sanden. Ingen tidigare regering har tagit frågan på allvar,
            kanske för att den berör en viktig maktfråga.
          </note>
          <note>
            Herr talman! En jämlik vård hänger nämligen samman med patientens
            ställning. Vi får aldrig en jämlik vård om vi inte ger patienten
            verklig makt och beslutanderätt i vården. Vi får aldrig en verkligt
            jämlik vård om inte patienten får öppen information om vårdens
            resultat.
          </note>
          <note>
            Alliansregeringen har tagit avgörande steg framåt för att stärka
            patientens möjligheter att välja vård, att få vård i tid och att
            hitta öppna jämförelser av vårdens kvalitet. Kömiljarden, vårdvalet
            och öppna jämförelser är delar av ett sådant framgångsrecept.
          </note>
          <note>
            I många decennier har ingen kunnat veta särskilt mycket om skillnader
            i vård- och behandlingsresultat. De data som har funnits har varit
            anekdotiska och svårtillgängliga. Den politiska viljan hos tidigare
            regeringar har saknats för att skapa en nödvändig öppenhet och
            använda kunskapen i det förbättringsarbete som ständigt måste
            pågå.
          </note>
          <note>
            Under den förra mandatperioden skedde dock ett genombrott. Tillsammans
            med Sveriges Kommuner och Landsting, SKL, genomförde vi en nationell
            strategi för kvalitetsutveckling genom öppna jämförelser. Ute
            i sjukvården har det skett ett idogt arbete med datakvalitet och
            rapportering, och vi har nu publikationen Öppna jämförelser av
            vårdens kvalitet och effektivitet .
          </note>
          <note>
            Här kan man jämföra alla landsting utifrån en rad indikatorer
            alltifrån bemötande vid besök i primärvården till överlevnad vid
            tjocktarmscancer. Sammanlagt mäts och jämförs 134 olika indikatorer.
          </note>
          <note>
            Det är först när vi systematiskt mäter och jämför som vi ser
            de skillnader som kan beskrivas som ojämlikhet i vården. Och det
            är först när vi beskriver skillnaderna som vi får instrumenten
            att ta itu med den ojämlikhet som råder.
          </note>
          <note>
            I motsats till Lars Ohly tror jag inte att skillnaderna i vården
            har ökat; jag tror att de har minskat. Det nya som inträffar när
            vi tar denna väg, som inte är den enkla, och mäter för att få
            fram fakta är att skillnader kommer i dagen. När skillnader kommer
            i dagen kan vi också ta itu med dem. Det är här vägen till förbättringar
            går.
          </note>
          <note>
            Rapporten visar att de flesta landsting förbättrar sina resultat
            successivt i öppna jämförelser. Det är alltså ett bra verktyg
            för att skapa en mer jämlik vård. Majoriteten av patienterna känner
            sig respektfullt bemötta i vården, men vi vet också att delaktighet,
            information och helhetssyn behöver bli bättre. Det visar också
            den nationella patientenkäten som regeringen fick på plats under
            förra mandatperioden.
          </note>
          <note>
            I den somatiska öppenvården upplevde 30 procent av patienterna
            att de inte hade varit delaktiga i beslut om behandling i den
            utsträckning som de själva önskade. Här måste vi bli bättre, för
            att ta ett exempel.
          </note>
          <note>
            Socioekonomiska faktorer spelar roll för bemötande och behandling,
            och det är förstås inte acceptabelt.
          </note>
          <note>
            Vi behöver också göra en djupare analys av de regionala skillnader
            som finns.
          </note>
          <note>
            På det hela taget ser vi en positiv utveckling för hjärtinfarkts-
            och strokevården, men här finns fortfarande stora skillnader mellan
            olika landsting och också inom landsting.
          </note>
          <note>
            Vi kommer självklart att jobba vidare med de skillnader som finns.
            Vi satsar särskilda pengar på att utjämna skillnader. Vi lyfter
            lägstanivån genom tillsyn och genom att erbjuda valmöjligheter
            utifrån ett bra faktaunderlag som följer av de jämförelser vi
            gör.
          </note>
          <note>
            Det är alltid bra att jämlikheten diskuteras. Nu har vi ett underlag
            för det och för åtgärder.
          </note>
          <note>
            Jag påminner om att det pågår en utredning om patientens ställning
            där utredaren ska titta på den viktiga frågan om ojämlik vård.
          </note>
          <note>
            Vi kommer inte att ge oss förrän vi ser att vi har en värdig
            vård för alla personer i hela landet.
          </note>
          <note type="speaker">
            Anf. 114 LARS OHLY (V):
          </note>
          <note>
            Herr talman! Socialministern ifrågasätter att ojämlikheten inom
            vården ökar. Det finns dock mycket som visar att så är fallet,
            att ojämlikheten ökar. Det beror bland annat på att den borgerliga
            regeringen i lag understöder olika system som gynnar dem som är
            relativt friska. När vinstintresset kommer in inom vården är stora
            företag där, riskkapitalbolag som äger vårdföretag i Sverige,
            och de får ofta betalt efter antal patientbesök. Då är givetvis
            snuviga rika män på Östermalm bättre att behandla än multisjuka
            i Botkyrka.
          </note>
          <note>
            Ni styr resurserna till de relativt friska i stället för till
            de sjuka. Ni gör det kanske för att era väljare i större utsträckning
            finns där, vad vet jag, men ni gör det i alla fall fullt medvetna
            om att effekten blir att ojämlikheten inom vården ökar.
          </note>
          <note>
            Detta är inga påhitt från oss. Ett av de första beslut som den
            borgerliga riksdagsmajoriteten fattade efter valet 2006 var att
            införa gräddfiler i vården. Ni beslutade att patienter med sjukvårdsförsäkringar
            ska kunna gå före i den offentligt finansierade sjukvården. Ni
            beslutade att när det finns så kallad överkapacitet ska människor
            som inte har sjukvårdsförsäkring stå tillbaka och fortsätta köa
            för att få sin vård efter behov medan de som har råd att köpa
            sig privata försäkringar får gå före.
          </note>
          <note>
            Låt mig ta ett exempel från Stockholms län, som är ett moderat
            skyltfönster vad gäller vården. Östermalm i Stockholm har 65 000
            invånare. Här finns det tolv vårdcentraler. Dessutom finns det
            194 privata specialister. År 2010 registrerades på Östermalm 26
            276 besök inom primärvården.
          </note>
          <note>
            Låt oss jämföra med Botkyrka som är en kommun i Stockholms län
            med 83 000 invånare. Här har man 6 vårdcentraler, till skillnad
            från Östermalms 12. Man har 5 privata specialister, till skillnad
            från Östermalms 194. År 2010 var antalet besök i primärvården
            i Botkyrka 7 485, till skillnad från Östermalms dryga 26 000.
          </note>
          <note>
            Man får gratulera Botkyrkaborna till att de är så friska. Eller
            kan det vara tvärtom? Ni har styrt över resurser från de sjuka
            till de friska. Ni har sett till att det lönar sig att behandla
            dem som inte är särskilt sjuka. De relativt friska får ett läkarbesök
            och kanske medicin. De kanske får antibiotika utskriven, även
            om de inte behöver det. Och de är säkert nöjda. Patientnöjdheten
            på Östermalm är säkert hög.
          </note>
          <note>
            Samtidigt innebär detta att man har fört över resurser från den
            grupp som behöver dem bäst. Alla undersökningar visar och det
            vet Göran Hägglund att människor i Botkyrka inte är friskare än
            människor på Östermalm. Tvärtom har människor med lägre inkomster,
            lägre utbildning och tyngre jobb sämre hälsa än människor som
            är rika, välavlönade och högutbildade.
          </note>
          <note>
            Om man tror på Göran Hägglund är siffran omöjlig att förstå.
            Om man tror att det inte finns någon ökad ojämlikhet inom vården,
            varför har då primärvården på Östermalm haft 26 276 besök medan
            primärvården i Botkyrka haft drygt 7 000?
          </note>
          <note>
            Att det ser ut så här beror på marknadsanpassningen av vården.
            Vård är en dålig verksamhet att driva med marknadsprinciper. Det
            är inte som en marknad där man kan köpa olika sorters potatis,
            tandkräm eller något annat. Vård ska fördelas efter behov, och
            om detta har vi en gång varit överens.
          </note>
          <note>
            Det ni har fört in är att vinstintresset spelar en allt större
            roll i vårdproduktionen. Privata företag bedriver i dag en stor
            del av vården i Sverige, framför allt primärvård men även sjukhus,
            till exempel S:t Görans Sjukhus i Stockholm.
          </note>
          <note>
            När vinstintresset kommer in börjar man fråga sig hur man ska
            tjäna mest pengar på den vård man bedriver i stället för att fråga
            hur man ska se till att de med störst behov får hjälp först.
          </note>
          <note>
            Göran Hägglund säger att han givetvis är för en behovsstyrd vård.
            Ja, det vore märkligt om vi hade en minister som sade att han
            var motståndare till den lagstiftning vi har. Men hans politiska
            beslut går i en annan riktning. De ökar ojämlikheten. De går bort
            från en behovsstyrd vård. De går mot en marknadsdriven vård i
            stället.
          </note>
          <note>
            När riskkapitalbolagen bestämmer sig för att producera vård gör
            de det för att tjäna pengar. Det är inga altruistiska solidariska
            institutioner som har till uppgift att tjäna människor. De har
            till uppgift att tjäna pengar, vilket de också gör. Förra året
            tjänade de 4 miljarder kronor.
          </note>
          <note>
            Och där sitter Göran Hägglund på läktaren och ser på när 4 miljarder
            av våra skattepengar går till skatteparadis utomlands! De går
            till riskkapitalbolag som i sin tur inte betalar en enda krona
            i skatt i Sverige. De bidrar inte med en enda krona till den sjukvård
            som de tjänar pengar på. Tvärtom lever de på skattepengar och
            skjutsar vinsterna utomlands i stället för att investerar dem
            i vården. Dessa 4 miljarder hade i stället kunnat användas till
            att anställa 10 000 sjuksköterskor.
          </note>
          <note>
            Genom att anställa fler, genom att höja kvaliteten och genom
            att behovsstyra vården skulle vi kunna ha världens bästa vård.
            Men vi är på väg i en annan riktning, och det är ditt ansvar,
            Göran Hägglund.
          </note>
          <note type="speaker">
            Anf. 115 CARINA MOBERG (S):
          </note>
          <note>
            Herr talman! Jag besökte för en tid sedan en onkologisk behandlingsklinik
            på ett av våra sjukhus här i Stockholm. Där fick kvinnor och män
            med cancerdiagnoser av olika slag sin behandling. Ingen frågade
            efter att få se deras försäkringsbevis. Ingen frågade efter hur
            deras ekonomiska situation såg ut innan droppräknaren med cellgifter
            sattes i gång. De låg där sida vid sida, med mer eller mindre
            hår på huvudet, med mer eller mindre besvärliga symtom och diagnoser
            och med skiftande framtidsutsikter. De behandlas utifrån de kriterier
            som är de enda som är anständiga i ett välfärdsland som Sverige.
            Det är en sjukvård som ges efter behov och inte efter förmåga
            att tala för sig eller betala för sig.
          </note>
          <note>
            I det Sverige som vi socialdemokrater vill se har alla rätt till
            sjukvården på lika villkor. Där kan ingen köpa sig före i kön
            med privata sjukvårdsförsäkringar på ett offentligt finansierat
            sjukhus. Detta är i grunden en moralisk fråga. Det är bara hälsotillståndet
            som ska avgöra när och hur du får vård på ett offentligt finansierat
            sjukhus aldrig plånbokens tjocklek eller olika privata försäkringar.
            Det känns viktigt att få säga detta.
          </note>
          <note>
            Utvecklingen med utförsäljningar av offentlig vård, privatiseringar,
            sjukvårdsförsäkringar och försäkringssjukvård inne på offentliga
            sjukhus hotar förtroendet för den gemensamt finansierade sjukvården
            och tilltron till att sjukvården är till för alla på lika villkor.
            Vårdvalsmodeller måste självfallet ta hänsyn till vårdtyngd och
            vårdbehov. Men så är det inte i dag.
          </note>
          <note>
            Därför räcker inte dagens lagstiftning. Vi menar att det är nödvändigt
            med tydligare regler. Vi vill lagstifta särskilt om att den offentligt
            finansierade sjukvården måste ges efter behov och på lika villkor
            oavsett inkomst, var man bor eller vilket kön man har.
          </note>
          <note>
            Den som märker hur klyftorna ökar vet att samhället glider isär.
            Den som känner att välfärden krackelerar rustar sig för ojämlikhet.
            Det är det som har hänt i vårt land under de senaste åren. Den
            utvecklingen kan aldrig vara ett framgångsrecept. Det är bara
            tillsammans vi kan utveckla ett modernt, jämlikt och konkurrenskraftigt
            Sverige. En stark gemensam grund ökar både vår gemensamma och
            vår individuella frihet och ger oss möjlighet att växa och utvecklas
            och i detta sammanhang hålla oss friska eller bli friskare.
          </note>
          <note>
            Friskvård och sjukvård hänger intimt samman. Förebyggande folkhälsoarbete
            är centralt. Rehabilitering utifrån individuella behov och där
            människan får vara med och styra är av största vikt. Tyvärr är
            bristen på information en klassfråga. Undersökningar av exempelvis
            kunskap om att man i dag inte behöver remiss för att kontakta
            en sjukgymnast visar att i områden med hög ohälsa och därmed stora
            behov saknas denna kunskap. Och det här är bara ett exempel.
          </note>
          <note>
            Det finns många duktiga professioner inom både hälso- och sjukvårdsvärlden
            som inte får den uppmärksamhet och det utrymme de förtjänar och
            som därigenom inte utnyttjas fullt ut. En sådan grupp är definitivt
            våra sjukgymnaster.
          </note>
          <note>
            Forskning och utveckling är oerhört viktigt och ett spännande
            område på många sätt. Jag läste en intressant amerikansk studie
            om vilken betydelse motion har för en redan befintlig och kanske
            svårbehandlad cancer. Just denna studie handlar om prostatacancer,
            vilket i sammanhanget kanske är typiskt. Jag tänker på det som
            föregående talare redan har varit inne på: Män är i fokus när
            positiva resultat presenteras. Rapporten kunde lika väl ha baserats
            på livmoderhalscancerdrabbade eller bröstcancerdrabbade. Dock
            är det temat som är viktigt för alla. Studien visar att man genom
            hyfsat rejäl motion kan minska risken att förvärra sjukdomen med
            så mycket som uppåt 60 procent om man promenerar ordentligt i
            tre timmar i veckan.
          </note>
          <note>
            I dag kom fler positiva nyheter. Det var återigen studier gjorda
            på samma patientgrupp angående nya effektiva mediciner som jag
            är övertygad ger många nytt hopp inför framtiden. Hopp och politik
            hänger ihop, eller hur?
          </note>
          <note>
            Herr talman! Detta är inte en ren jämställdhetsdebatt, men håll
            med om att det är svårt att undvika att slås av det faktum att
            det fortfarande förekommer systematiska skillnader i hur kvinnor
            och män tar plats i sjukvårdsrelaterade sammanhang! Det handlar
            om såväl forskning och resurstilldelning som bemötande och omhändertagande.
          </note>
          <note>
            Visst är det positivt att Socialstyrelsen pekar på att framsteg
            görs och att erfarenheterna visar att förändringar är möjliga
            att åstadkomma genom att synliggöra rådande förhållanden, men
            det är inte tillräckligt.
          </note>
          <note>
            För att nå ökad jämställdhet i vården krävs ett brett och långsiktigt
            arbete med sikte på forskning, behandlingsmetoder och attityder.
            Därför föreslår vi socialdemokrater att det utarbetas en nationell
            genomförandeplan för implementering av jämställd sjukvård.
          </note>
          <note>
            Herr talman! Eftersom tiden så tillåter kan jag inte låta bli
            att konstatera att den borgerliga regeringen nu snart har avverkat
            sitt femte år i regeringsställning.
          </note>
          <note>
            I detta anförande instämde Monica Green och Carina Ohlsson (båda
            S).
          </note>
          <note type="speaker">
            Anf. 116 MATS GERDAU (M):
          </note>
          <note>
            Herr talman! Det finns två bilder av svensk vård. I den ena,
            som jag möter rätt ofta vid mina besök i vården, gör vårdpersonalen
            stordåd, botar svåra sjukdomar, lindrar smärta och tröstar. Nya
            revolutionerande läkemedel tas fram som minskar biverkningar och
            påskyndar tillfrisknandet. Där finns patienter som överlever det
            som tidigare har varit dödsdomar. Där finns engagerade sjuksköterskor
            och läkare som förverkligar idéer om en öppen och modern vård
            för alla.
          </note>
          <note>
            Och så finns den andra bilden av köer, väntetider, maktlöshet
            hos både sjuka och medarbetare, gamla människor som ligger i korridorer
            rädda och osedda, stress, diskriminering och olika tillgång till
            vård och mediciner beroende på var i landet man bor eller på vem
            man är. Där finns till och med vanvård där människor dör.
          </note>
          <note>
            Den första bilden är naturligtvis den som dominerar helt och
            hållet, kanske i det tysta. Men det är den andra som vi diskuterar
            i dag.
          </note>
          <note>
            När vi tog över regeringsansvaret från Socialdemokraterna 2006
            fanns stora orättvisor och långa köer. Det var vårt uppdrag att
            försöka lösa det. På den tiden lades sjukhus ned. Tusentals vårdplatser
            försvann. Patienter var missnöjda. 250 000 människor tecknade
            privata vårdförsäkringar år 2006 därför att de inte riktigt litade
            på den offentliga vården. Det var tecken på en misslyckad politik.
          </note>
          <note>
            Vår ambition från Moderaternas sida är tydlig: Vården ska vara
            rättvis, likvärdig i hela landet och skattefinansierad. Orättvisorna
            är helt oacceptabla oavsett vad de beror på etnicitet, kön, ålder,
            inkomst, bostadsort eller något annat. Det är vårdbehoven som
            ska avgöra, och inte vem man är.
          </note>
          <note>
            Vår strategi för att skapa en bättre vård är att patienterna
            och medarbetarna måste få mer att säga till om. Vår socialminister
            har berättat en hel del om det som genomförs. Jag vill fokusera
            på en sak som jag tror är helt avgörande, nämligen valfriheten.
            Det är där det skiljer väldigt mycket mellan Alliansen och de
            röda partierna.
          </note>
          <note>
            Vårdvalet, som infördes i primärvården för något år sedan, är
            en formidabel succé. Sedan dess har 240 nya vårdcentraler skapats
            i Sverige. Varje vecka startar nya vårdcentraler. I dag startar
            en i invandrartäta Husby här i Stockholm. Jag var i Angered för
            någon vecka sedan. Där hade sju nya vårdcentraler startat. Det
            hade aldrig skett utan vår vårdvalsreform. Det här bidrar till
            ökad tillgänglighet. Det är lättare att komma i kontakt med sin
            doktor.
          </note>
          <note>
            Antalet besök i primärvården ökade med 1 ½ miljon från 2006 till
            2010, från 13 till 14 ½ miljoner. Det är verklig ökad tillgänglighet
            och ökad rättvisa.
          </note>
          <note>
            Fler patienter än någonsin tidigare anser sig numera ha tillgång
            till den vård de behöver, och färre tecknar nu privata vårdförsäkringar
            därför att man tror på den offentligt finansierade vården.
          </note>
          <note>
            Valfrihet gör vården mer rättvis. Det är instrumentet som skapar
            rättvisa och patientmakt. Det handlar om makt åt alla och inte
            bara åt den som har kontakter eller pengar. Det leder till att
            man som patient kan ställa högre krav och få större inflytande
            och till att fler får en vårdgivare som man trivs med. Det är
            en maktförskjutning när varje vårdgivare måste förtjäna sina patienter.
          </note>
          <note>
            Vi förutser nu att en liknande utveckling kommer att ske hos
            medarbetarna i vården. När det finns fler arbetsgivare kommer
            medarbetarna att ställa högre krav på arbetsvillkor och inflytande.
            Detta är i grunden positivt.
          </note>
          <note>
            Vi moderater vill gå vidare och flytta ännu mer makt till patienterna
            och medarbetarna. Vi vill ha en ny patienträttslag som gärna får
            innebära att man kan utkräva sina rättigheter. Vi vill ha ett
            vårdval Europa där man ska få den bästa vården var den än finns.
            Vi vill ha valfrihet inom flera områden inom sjukvården. Det gäller
            den specialiserade öppenvården, barnläkare, reumatologer och gynekologer.
            Här ser det olika ut i landstingen i dag. I vissa, till exempel
            borgerligt styrda Stockholm, Skåne och Halland, bygger man vidare
            med nya vårdval. I röda landsting, till exempel Blekinge, Dalarna
            och Jämtland, gör man allt vad man kan för att behålla makten
            i landstingets regi och inte släppa någonting till patienterna
            själva.
          </note>
          <note>
            Jag hade hoppats att få höra förslag om vad vi ska göra från
            Socialdemokraterna eller Vänsterpartiet. Det är egentligen bara
            ett enda förslag: Om vi tar bort valfriheten blir vården bättre
            och mer rättvis.
          </note>
          <note>
            Kan inte Carina Moberg eller någon annan förklara hur det blir
            bättre av att vi tar bort makt från patienterna? Hur har vårdvalet
            med 1 ½ miljon fler läkarbesök och 240 nya vårdcentraler gjort
            vården sämre? Jag kan inte förstå det.
          </note>
          <note type="speaker">
            Anf. 117 AGNETA LUTTROPP (MP):
          </note>
          <note>
            Herr talman! Hälso- och sjukvård ska ges efter behov till alla
            på lika villkor. Det innebär att alla medborgare ska ges samma
            vård. Jag är medveten om att regeringen har lagt ett uppdrag till
            Socialstyrelsen att utreda frågan om jämlik vård, och det är bra.
            Vi har ju kunskap om att det inte fungerar jämlikt i dag. Utredningen
            är välkommen.
          </note>
          <note>
            Sedan år 2005 är diskriminering förbjuden inom hälso- och sjukvården
            och annan medicinsk verksamhet. Därför borde den här debatten
            egentligen vara överflödig, men det är den tyvärr inte.
          </note>
          <note>
            Jag roade mig med att titta på alla de olika områden som under
            många år har varit på tapeten när det gäller diskriminering. Som
            många tidigare har sagt handlar det om barn, kvinnor, var man
            bor och så vidare. Jag tänkte prata lite om det jag såg och om
            det som forskningen har sett.
          </note>
          <note>
            När det gäller barn och vuxna är jag väldigt mycket miljöpartist
            och konstaterar att vuxna har ett eget Fass, men det finns inget
            barn-Fass. Det gör att det är svårare att medicinera barn.
          </note>
          <note>
            Det finns väldigt mycket skrivet om olikheterna mellan kvinnor
            och män. I Socialstyrelsens rapport från 2008, Mot en bättre välfärd
            , konstateras det att det finns systematiska skillnader i väntetider
            till behandlingar. Kvinnor får till exempel vänta längre än män
            på planerade hjärtoperationer. Där fanns också en del särskilda
            yttranden från experter och sakkunniga som tyckte att den här
            maktfördelningen inte alls togs upp i tillräcklig utsträckning.
            Man sade att det var en brist att man inte hade med ett maktperspektiv
            i den här skrivningen.
          </note>
          <note>
            Vi vet alla att det gäller att bo på rätt ställe för att få en
            bra vård. Det finns till exempel skillnader när det gäller glasögon
            till barn. Det handlar om subventioner från 250 till 1 250 kronor.
          </note>
          <note>
            Handikappförbundet har konstaterat att förskrivning av nya biologiska
            läkemedel för till exempel reumatiker och andra grupper ser otroligt
            olika ut beroende på var man bor.
          </note>
          <note>
            Sedan kommer vi till det stora området, nämligen utbildning och
            socioekonomisk bakgrund. Där finns det väldigt många texter om
            stora skillnader.
          </note>
          <note>
            Vid den medicinska riksstämman i november förra året presenterades
            ett symposium under namnet Ska hög utbildning verkligen ge bättre
            vård? Symposiet kom fram till att det var så; högre utbildning
            ger bättre vård. Socialstyrelsen skriver så sent som i år att
            skillnaden i överlevnad mellan olika socioekonomiska grupper är
            tydlig. I äldrevården får högutbildade bättre mediciner än lågutbildade.
            Kvinnor i svaga socioekonomiska grupper har högre överdödlighet
            än man har i andra socioekonomiska grupper.
          </note>
          <note>
            Det är inte heller bra att ha utländsk bakgrund när man ska komma
            in i vården. Det är högre dödlighet bland lågutbildade och utlandsfödda
            i sjukdomar som skulle kunna behandlas och förebyggas. Det var
            ett av de mindre goda exemplen jag såg. Och skillnaden har ökat
            sedan början av 2000.
          </note>
          <note>
            I en doktorsavhandling från KI om barncancer i familjer med utländsk
            bakgrund skriver forskaren att föräldrar ofta känner maktlöshet
            i vården. Enligt forskningen är hindren språkliga, sociala, kulturella,
            religiösa och organisatoriska.
          </note>
          <note>
            När det gäller ålder har vi fel- och övermedicinering.
          </note>
          <note>
            I en skrift som heter Särbehandlad och kränkt säger Folkhälsoinstitutet
            att det är betydligt vanligare att de som inte är heterosexuella
            har varit utsatta för kränkande bemötande.
          </note>
          <note>
            DO har gjort en sammanfattning av problem med diskriminering
            inom hälso- och sjukvård. Bristande tillgänglighet utestänger
            personer med funktionsnedsättning. Hbt-personer undviker att söka
            vård. Ojämställdhet ger könsrelaterade brister i såväl bemötande
            som vård och behandling. Etnisk tillhörighet påverkar tillgång
            till vård. Det finns 200 anmälningar om diskriminering inom sjukvården.
            DO driver fyra ärenden vidare. De handlar om etnisk tillhörighet,
            sexuell läggning och funktionsnedsättning.
          </note>
          <note>
            Den här listan skulle säkert kunna göras ännu längre. Eftersom
            de här olikheterna är välkända av landstingspolitiker, SKL och
            Socialstyrelsen borde något hända. Något måste göras. Det kan
            inte vara meningen att en äldre kvinna med låg utbildning och
            utländsk bakgrund ska vara förlorare i vårdloppet jämfört med
            en infödd svensk yngre man med universitetsutbildning. Det borde
            inte vara så, men alltför mycket tyder tyvärr på att det är så.
            I Sverige är vi lika inför lagen men tydligen inte lika inför
            vården.
          </note>
          <note type="speaker">
            Anf. 118 BARBRO WESTERHOLM (FP):
          </note>
          <note>
            Herr talman! Hälso- och sjukvårdslagens portalparagraf är vård
            på lika villkor av hög kvalitet. I den lagen finns också prioriteringsprinciper
            inbyggda. Jag kan inte se att det finns någon anledning att ändra
            på den. I detta ligger även den solidariska finansiering som vi
            har i Sverige och som vi ska vara stolta över.
          </note>
          <note>
            Det som hänt på hälso- och sjukvårdsområdet under de senaste
            fem åren är att vården blivit mer tillgänglig. Resultatet av det
            är att intresset för privata försäkringar minskat. Det är inte
            någon stor andel som i dag är intresserad av sådana försäkringar.
            Det tycker jag är viktigt att lyfta fram i den här debatten.
          </note>
          <note>
            När Lars Ohly tittar på vårdcentraler i relation till befolkningen
            är han kvar i ett gammalt tänkande. I dag kan vi välja vårdcentral.
            Nu råkar det vara så att i den stadsdel som nämndes, Östermalm,
            och i centrala Stockholm finns många arbetsplatser. Därför kan
            stockholmarna välja en vårdcentral som ligger nära arbetsplatsen
            och det blir lätt att på lunchen eller vid någon annan tidpunkt
            på dagen gå till den vårdcentralen i stället för att ta ledigt
            en halv eller en hel arbetsdag för att åka ut till närområdet
            där man bor.
          </note>
          <note>
            Jämlik vård är ett mycket vitt begrepp, och jag försöker systematisera
            det hela lite grann. Det handlar till exempel om väntetider. Här
            har det i och med vårdgarantin skett en dramatisk förändring i
            hälso- och sjukvården. Genom alla de nya vårdcentraler som tillkommit
            har vi fått en väldig förbättring. Intressant är att läkare nu
            söker sig till dessa vårdcentraler från sjukhusen eftersom de
            får en arbetsmiljö där de kan styra sin dag på ett helt annat
            sätt än när det var schemalagt med sammanträden och annat. Nu
            kan de träffa fler patienter under dagen och vara riktiga doktorer.
          </note>
          <note>
            Tillgängligheten är en annan gruppering. Vi ser att det är olika
            mellan landstingen beträffande hur man erbjuder assisterad befruktning,
            hur man ser på åldersgräns för mammografi, på vaccinationer för
            säsongsinfluensa, på subvention av p-piller och så vidare. Egentligen
            skulle den här debatten föras med företrädare för landsting och
            kommuner närvarande, för vi har ju det kommunala självbestämmandet.
            Vi ser i statistiken, i öppna jämförelser, att man genom det kommunala
            självbestämmandet gör olika i olika delar av landet.
          </note>
          <note>
            Det är intressant att titta på hur man ser på behandling av parkinsonpatienter
            med moderna läkemedel. I det alliansstyrda Halland får 96 procent
            av parkinsonpatienterna de moderna läkemedlen. De är svårstyrda,
            men de har en dramatiskt positiv effekt på just den sjukdomen,
            som är mycket bekymmersam för dem som drabbas av den. Går vi över
            till oppositionsstyrda landsting landar vi på att hälften av parkinsonpatienterna
            får den vården. Det tycker jag att vi i en sådan här debatt ska
            tänka på när vi talar om jämställd vård och försöker pådyvla varandra
            saker som inte är riktigt sanna. Detta är verkligheten.
          </note>
          <note>
            Vad gör då regeringen? Ja, det är Göran Hägglund som ska svara
            på det. Låt mig dock säga att Socialstyrelsen fått mycket vassare
            instrument i sin tillsyn. Vi har fått patientsäkerhetslagen, och
            vi har fått dessa öppna jämförelser som uppenbarar sanningar som
            funnits i många, många år. Jag har genom läkemedelsstatistiken
            som vi fick 1975 bevittnat hur ojämlikt det var över landet, och
            vi har knegat med att försöka göra någonting åt och tolka dessa
            siffror. I dag har vi dessutom patientenkäter och en rad andra
            register och kan föra ihop data för att bättre kunna se orsakerna
            till att det ser ut som det gör.
          </note>
          <note>
            När det gäller läkemedelsbehandlingen har vi både över- och underbehandling.
            I nästa inlägg tänkte jag lite grann ta upp vad vi ska göra för
            att hjälpa patienterna så att de får den bästa och mest effektiva
            vården.
          </note>
          <note type="speaker">
            Anf. 119 ANDERS W JONSSON (C):
          </note>
          <note>
            Herr talman! Jag vill tacka Vänsterpartiet för att de tagit initiativ
            till den här mycket klargörande debatten som visar att det finns
            två alternativ i den svenska sjukvårdspolitiken. Även om vi i
            Sverige har en sjukvård i världsklass finns det stora problem
            som måste åtgärdas, varav ojämlikheten i sjukvården är ett.
          </note>
          <note>
            Varför ska den som bor i Laholm ha tillgång till välfungerande
            primärvård med fasta läkare medan den som går till Ludvika norra
            hälsocentral sedan flera år tillbaka helt är hänvisad till stafettläkare?
          </note>
          <note>
            Varför ska den som är född i Irak få sämre vård än den som är
            född i Östersund, trots att de betalar skatt i samma landsting?
          </note>
          <note>
            Varför ska den välbeställda akademikerns barn lättare få tillgång
            tillspecialistsjukvård än den arbetslösa barnskötarens barn?
          </note>
          <note>
            Varför ska insjuknande och överlevnad i de tolv vanligaste cancerformerna
            i Sverige vara så nära sammanknippad med hur man har det socialt
            och ekonomiskt?
          </note>
          <note>
            Varför ska Sverige, som ett av de absolut rikaste länderna i
            världen, ha en så ojämlik sjukvård?
          </note>
          <note>
            Under tidigt 2000-tal kom OECD-rapporten Income Related Inequality
            in the Use of Medical Care in 21 OECD Countries . Den visade att
            Sverige, Finland och Portugal var undantag i Europa. I de flesta
            andra länder fick medborgarna sina sjukvårdsbehov täckta, oavsett
            inkomst, medan låginkomsttagare i Sverige, Finland och Portugal
            fick väsentligt mindre sjukvård i förhållande till sina behov
            än de bättre beställda.
          </note>
          <note>
            Lyssnar man på dem på vänstersidan är hela förklaringen till
            den ojämlika vården att 30 procent av sjukvården i Sverige produceras
            av privata utförare. Tänk, vad enkel världen ändå kan vara! Ginge
            vi bara tillbaka till 7080-talet skulle alla problem med ojämlikheten
            vara borta. Som jag ser det är orsaken rätt tydlig. Det hänger
            samman med att svensk sjukvård genom årtionden skilt sig från
            sjukvård i andra länder i form av dålig tillgänglighet och därmed
            långa köer.
          </note>
          <note>
            Jag gjorde för flera år sedan ett besök på mottagningen Medicin
            Direkt i Östersund. Det är en mottagning som är helt privat finansierad,
            det vill säga att patienten betalar vad mottagningsbesöket kostar,
            900 kronor. När jag fick höra priset var min omedelbara kommentar
            att det väl bara kan vara överklassen från gräddhyllan på Frösön
            som har råd att komma dit med sitt sjuka barn, till det priset.
          </note>
          <note>
            Det svar jag fick var rätt talande. Nej, sade man, överklassen
            kommer inte hit. De kan alltid få en tid i den landstingsfinansierade
            sjukvården. Hit kommer i stället den ensamstående mamman från
            Brunflo, som under hela dagen har försökt komma fram till sin
            hälsocentral. När hon till slut kommer fram möts hon av beskedet
            att alla akuttider är slut.
          </note>
          <note>
            Sådan har verkligheten varit i Sjukvårdssverige under många år.
            Köer och bristande tillgänglighet drabbar alltid den svage. Oavsett
            om det var brödköer i det kommunistiska Leningrad eller är vårdköer
            i det socialistiskt styrda Jämtlands läns landsting är det kontakter
            eller kontanter som behövs för att ta sig fram.
          </note>
          <note>
            Tidigare var väntetiden för höftledsoperation i Sverige 36 månader.
            Väntetiden för att träffa en specialist i reumatologi var 45 månader.
            Inte undra på, herr talman, att vi fick en ojämlik vård i det
            här landet! De senaste åren har situationen blivit mycket bättre
            även om det finns mycket kvar att göra.
          </note>
          <note>
            Det är vårdvalet inom primärvården och kömiljarden som ritat
            om kartan. Vi måste gå vidare och utveckla vårdvalet, se till
            att det fungerar bättre, inte minst i glesbygden. Vi måste gå
            vidare så att det inte bara ska handla om primärvård utan även
            om specialistvård. Makten till patienten är receptet för att minska
            ojämlikheten i den svenska sjukvården. Köfri sjukvård är den viktigaste
            vägen att vandra mot en ökad jämlikhet i sjukvården.
          </note>
          <note>
            Men det kommer inte att räcka med att bara förbättra tillgängligheten
            och minska köerna. Det går inte att träna längdhoppning utan att
            ha ett måttband. På samma sätt går det inte att göra något åt
            ojämlikheten i vården om det inte finns noggranna mätningar. I
            mitten av 90-talet gjorde enstaka forskare mätningar av hur sjukvården
            såg ut för män jämfört med kvinnor. Resultatet förvånade många.
            Skillnaderna var helt oacceptabla, oftast till kvinnornas nackdel.
            I dag följer vi upp många av de medicinska insatserna utifrån
            kön. Resultatet har, vilket Socialstyrelsen också konstaterat,
            blivit minskade skillnader, till gagn både för män och för kvinnor.
          </note>
          <note>
            På samma sätt är öppna jämförelser och kvalitetsregister oerhört
            viktiga instrument för att minska skillnaderna. Men det räcker
            inte att bara samla in statistik. Den måste kvalitetssäkras och
            publiceras på ett tillgängligt sätt. Den måste analyseras och
            resultera i ett systematiskt förbättringsarbete i hela den svenska
            sjukvården.
          </note>
          <note>
            Dessutom måste styrningen av svensk sjukvård bli mycket tydligare.
            Nationella riktlinjer, regionala riktlinjer och en skarp tillsyn
            är viktiga medel för att nå en jämlikare sjukvård.
          </note>
          <note>
            Herr talman! Sverige har världens bästa sjukvård. Nu ska vi också
            se till att Sverige får världens jämlikaste sjukvård.
          </note>
          <note type="speaker">
            Anf. 120 PER RAMHORN (SD):
          </note>
          <note>
            Herr talman! Vänsterpartiet har begärt en debatt om den ojämlika
            vården, och det är bra. Det ger oss möjlighet att diskutera en
            av vårdens verkliga utmaningar.
          </note>
          <note>
            Vi har en lagstiftning som ger alla rätt till lika vård, men
            vi ser ändå skillnader, orättvisor och ojämlikheter. Skillnaderna
            handlar om att olika landsting erbjuder olika vård. Orättvisan
            handlar om olika kvalitet och tillgänglighet och om att vissa
            landsting erbjuder vissa behandlingar och läkemedel medan andra
            inte gör det. Ojämlikheten visar sig i att lågutbildade har väsentligt
            högre dödstal än högutbildade. Dödligheten för nyfödda är nästan
            dubbelt så hög i Blekinge som i Västerbotten.
          </note>
          <note>
            Detta är inte acceptabelt. Hälso- och sjukvården är en central
            del av den svenska välfärdens kärna. På många sätt håller den
            mycket hög internationell klass. Personalen är välutbildad och
            kvalificerad. Standarden på behandlingen är oftast mycket hög,
            och tekniken är bra.
          </note>
          <note>
            Samtidigt är det fortfarande väldigt mycket som måste förbättras,
            inte minst beträffande dålig tillgänglighet och en ojämlik vård.
            Hälso- och sjukvårdslagen anger att vården ska ges med respekt
            för alla människors lika värde. Den som har störst behov av hälso-
            och sjukvård ska också ges företräde till vården. Lagen ställer
            dessa grundläggande och självklara krav på sjukvården. Det är
            nu dags att se till att sjukvården kan leva upp till dessa krav.
            En rättvis och jämlik sjukvård är en av de viktigaste utmaningarna
            i välfärden.
          </note>
          <note>
            Herr talman! När jag fick höra att den här debatten skulle bli
            av kom jag att tänka på en rundringning som Ekot -redaktionen
            på Sveriges Radio gjorde våren 2009 till samtliga universitetssjukhus.
            Den visade att sjukhusen hade olika inställning till barn som
            var födda i vecka 22. På Norrlands universitetssjukhus i Umeå
            och Akademiska sjukhuset i Uppsala sattes livsuppehållande intensivvård
            alltid in. På övriga universitetssjukhus gjordes alltid individuella
            bedömningar.
          </note>
          <note>
            Flera av läkarna som Ekot intervjuade ville ha nationella riktlinjer
            för hur sjukhusen bör agera i dessa fall. Även företrädare för
            regeringen och oppositionen tyckte att skillnaderna var oacceptabla.
            Men nu två år senare finns fortfarande inga nationella riktlinjer
            för hur sjukhusen ska agera i dessa fall. Därför kommer vi i höstbudgeten
            att föreslå att nationella riktlinjer införs. Det är framför allt
            viktigt för de barn som föds att det är samma förutsättningar
            oavsett var i Sverige de föds. Föräldrarna ska också veta att
            oavsett var man befinner sig ska man få samma hjälp och vård.
          </note>
          <note>
            Ett annat område där skillnaderna är oacceptabelt stora är barn-
            och ungdomspsykiatrin. Psykisk ohälsa bland unga ökar, särskilt
            bland flickor och unga kvinnor. Antalet självmordsförsök har ökat
            kraftigt inom denna grupp. Allt fler unga behöver vård på sjukhus
            för depressioner och ångest.
          </note>
          <note>
            En kartläggning som Socialstyrelsen gjorde visar att det är ett
            hårt tryck på de vårdplatser som finns, men också att platsbehoven
            har ökat. Ändå finns bara 157 psykiatriska vårdplatser i hela
            landet för barn och ungdomar att tillgå. Landstingen i Västernorrland,
            Jämtland, Gävleborg, Sörmland och Gotland har inga vårdplatser
            alls.
          </note>
          <note>
            I dessa landsting hänvisar man i stället bland annat till vuxenpsykiatrin,
            fastän det står i lagen om psykiatrisk tvångsvård att barn och
            vuxna inte ska vårdas tillsammans. Den som någon gång har besökt
            både en barn- och en vuxenavdelning vet att det råder stor skillnad
            på dessa avdelningar. Personalen är långt mer närvarande på en
            ungdomsavdelning än på en vuxenavdelning. Barnen får fortfarande
            vara barn på dessa avdelningar.
          </note>
          <note>
            I andra fall försöker landstingen köpa platser på annat håll
            i landet, om det nu finns platser att köpa. Det resulterar i att
            barn och unga flyttas många mil bort från föräldrar och syskon.
            Detta är inte acceptabelt och bryter till och med mot FN:s barnkonvention.
            Det behövs en uppbyggnad av slutenvårdsplatserna inom barnpsykiatrin.
            Man måste också se till att de fördelas jämnt över landet, så
            att vi kan få en jämlik vård för barn och ungdomar.
          </note>
          <note>
            Herr talman! Det kommer att behövas ett batteri av åtgärder för
            att komma till rätta med den ojämlika sjukvården här i landet.
            Vi kommer i höstbudgeten att presentera en rad åtgärder som kommer
            att korta köerna och förbättra tillgängligheten. I förlängningen
            resulterar det i nöjdare patienter.
          </note>
          <note type="speaker">
            Anf. 121 Socialminister GÖRAN HÄGGLUND (KD):
          </note>
          <note>
            Herr talman! Lars Ohly tycks mer intresserad av snärtiga one-liners
            än av det tålmodiga och idoga arbete som krävs för att åstadkomma
            den förbättring som gör att vi inte längre kan tala om en ojämlik
            sjukvård. När man debatterar viktiga frågor blir det ofta så att
            vänsterpartister tenderar att föra över det till en fråga om vilka
            som är aktörerna. Man diskuterar vem som är ägare och vem som
            driver verksamheterna, när den intressanta frågan är hur vi åstadkommer
            bästa möjliga tillgänglighet och bästa möjliga kvalitet.
          </note>
          <note>
            Alla företrädare från Alliansen har sagt samma sak: Vi tror att
            det är viktigt med fler utförare. När Lars Ohly försöker beskriva
            den situation som råder efter Vårdval Stockholm och som nu är
            en verklighet över hela landet finns det tyvärr för Lars Ohly
            en del fakta på bordet som den som har läst på kan luta sig mot.
            De visar att det har gett fler vårdcentraler i förorterna, inte
            på Östermalm. De största mätbara effekterna är att besöken i primärvården
            i förorterna ökar. De visar att vi har en likafördelning av de
            förbättrade prestationerna oavsett ålder och kön och att vårdtunga
            grupper har fått en större ökning av vårdutnyttjandet än andra
            grupper. Patienter i grupper med lägre inkomster har den största
            ökningen av antalet läkarbesök.
          </note>
          <note>
            Det här tycker jag är bra. Vi har haft en undervård jämförelsevis
            för en del grupper som haft svårt att komma till. Genom att vi
            får fler vårdcentraler behöver vårdcentralerna anstränga sig mer
            när det gäller bemötandet och att ge tider snabbt till patienten.
            Det spelar naturligtvis roll, inte minst för den som inte kan
            tala för sig på samma sätt för att den har en annan etnisk bakgrund
            eller är sjuk och orkeslös. Detta är viktigt och betydelsefullt
            mer makt hos patienter, mindre makt hos politiker.
          </note>
          <note>
            Vi är överens i den här debatten, tycks det, om att alla oavsett
            allt har rätt till likvärdig vård. Det är glädjande och bra. Sedan
            är frågan hur man åstadkommer det. Vi från vårt håll säger att
            vem som äger är ett överspelat kapitel. Det spelar mindre roll.
            Det viktiga är vad man presterar, vad man erbjuder för den enskilde
            patienten, hur snabbt patienten kan få vård och vilken kvalitet
            det finns på vården. Det är det som är avgörande. Lars Ohly sätter
            sig på läktaren och resonerar om vem som äger. Men det ger ingen
            vård, Lars Ohly. Det som ger vård är när vi öppnar för fler möjligheter
            att erbjuda vård och stärker patientens ställning.
          </note>
          <note>
            Varför gjorde inte ni mätningar, Lars Ohly, under er tid, när
            ni samarbetade? Samma fråga kan för övrigt ställas till Carina
            Moberg. Varför mätte man inte då? Varför hade vi inte det underlag
            som kunde visa hur det såg ut för att kunna ta itu med det tidigare?
            Varför var man inte så intresserad av att korta enormt långa vårdköer?
            Varför jobbade man inte metodiskt med de ständiga förbättringar
            som gör att Sverige fortsatt kanske kan ha världens bästa sjukvårdssystem?
          </note>
          <note>
            Vi klarar av att leverera vård av hög kvalitet till en relativt
            låg kostnad, och det som är det fantastiska är att vården i Sverige
            omfattar alla, inte bara några få. Vi ska arbeta målmedvetet.
            Därför har vi skaffat oss verktyg för att utjämna de skillnader
            som finns för att säkerställa att alla kan få den vård som de
            behöver.
          </note>
          <note type="speaker">
            Anf. 122 LARS OHLY (V):
          </note>
          <note>
            Herr talman! Det är uppmuntrande att den borgerliga alliansens
            företrädare tvingas erkänna att jämlik vård är ett mål som har
            stor uppslutning bland befolkningen och man därför tvingas gömma
            beslut och förslag i termer som handlar om något helt annat. När
            man talar om valfrihet handlar det egentligen om marknadsanpassning.
            När man talar om kundernas eller patienternas rättigheter handlar
            det egentligen om de kommersiella vårdföretagens möjligheter,
            till exempel lagen om etableringsfrihet. De stora tillskyndarna
            till den är ju de stora försäkringsbolagen och de privata vårdföretagen.
          </note>
          <note>
            Det här är en privatisering av vården som man inte riktigt vågar
            stå för men som man ändå genomför. Det får mig att citera läkaren
            Julian Tudor Hart, som 1971 i en artikel skrev: Marknadsanpassning
            av medicinsk vård är en primitiv och historiskt föråldrad form.
            Den insikten har inte Göran Hägglund.
          </note>
          <note>
            Göran Hägglund tror att när vinstintresset kommer in kommer jämlikheten
            och behovsprövningen att kvarstå, men så är det inte. Dessutom
            blir vården dyrare. Alla internationella exempel visar att när
            vinstintresset kommer in kostar också vården mer. De länder som
            har en relativt hyggligt solidariskt finansierad vård och dit
            räknar vi ännu Sverige har en ganska låg kostnad för sjukvården
            jämfört med bruttonationalprodukten, medan länder med större inslag
            av privata vårdintressen får dyrare vårdsystem. Den utvecklingen
            ser vi också i Sverige.
          </note>
          <note>
            Man kan naturligtvis säga att ni i de partier som driver krav
            på stora skattesänkningar och samtidigt står för en kostnadskrävande
            kommersialisering där pengarna ska gå till vinster i riskkapitalbolag
            i stället för till vård kommer att få stora problem med finansieringen
            av vården. Det har man insett i Stockholms läns landsting, som
            ju är ert borgerliga skyltfönster. Här har man sagt att man långsiktigt
            inte kan höja skatten, men vårdkostnaderna kommer att öka, och
            därför förespråkar man en ganska massiv höjning av patientavgifterna.
          </note>
          <note>
            Vad innebär en höjning av patientavgifterna? Det innebär att
            de 220 000 fattiga barn som Rädda Barnen har visat finns i Sverige
            kommer att få sämre möjligheter eller kanske helt uteslutas från
            att få den vård de behöver. När patientavgifterna ökar minskar
            möjligheterna för dem som har lite att få vård över huvud taget.
          </note>
          <note>
            Det är ett regressivt system. Det innebär att man överför resurser
            från dem som är sjuka till dem som är friska. Det innebär att
            man överför resurser från kvinnor till män. Det innebär att man
            överför resurser från äldre till yrkesarbetande. Det är den politik
            som vi nu ser resultaten av.
          </note>
          <note>
            För att säkerställa en god vård på lika villkor borde vi återinföra
            i hälso- och sjukvårdslagen att driften av offentligt finansierade
            sjukhus inte ska överlämnas till företag vars syfte är att göra
            vinst åt ägare eller motsvarande intressen utan vars intresse
            är att ge en så god vård som möjligt.
          </note>
          <note>
            Den här debatten har inte kretsat så mycket kring mina siffror
            om Östermalm och Botkyrka. Barbro Westerholm hade artigheten att
            åtminstone nämna dem, men det är klart att det är svårt för Mats
            Gerdau att inse hur det ligger till och försöka bemöta de här
            siffrorna. Det handlar inte om att Botkyrkaborna jobbar på Östermalm
            det är ett argument som Barbro Westerholm nog får ta tillbaka
            däremot handlar det om att det är mer lönsamt att behandla friska
            män på Östermalm än att behandla multisjuka i Botkyrka. Det är
            inte så att Botkyrkaborna är friskare, trots att bara 7 500 besök
            gjordes där jämfört med över 26 000 på Östermalm. Ert system ökar
            ojämlikheten, och det ökar ojämställdheten inom vården!
          </note>
          <note>
            I mitt sista inlägg ska jag komma fram till vad som bör göras
            i stället.
          </note>
          <note type="speaker">
            Anf. 123 CARINA MOBERG (S):
          </note>
          <note>
            Herr talman! Det reformutrymme som växer fram i Sverige när konjunkturen
            förbättras bör naturligtvis användas klokt och strategiskt. Vi
            socialdemokrater vill investera i vårdens personal och arbetsmiljö.
            En vård i världsklass för alla kräver fortsatt satsning där sjukvården
            prioriteras och där skattesänkningar inte blir ett överordnat
            mål för politiken.
          </note>
          <note>
            Vi ska i vårt land ha världens bästa sjukvård. Så högt måste
            våra mål ställas. Blir man sjuk ska man veta att personal med
            den bästa utbildningen, tillräckligt med tid och de senaste medicinska
            teknikerna och den bästa rehabiliteringen finns tillgängliga.
            Det kräver resurser och en sjukvård där alla ges vård på lika
            villkor.
          </note>
          <note>
            I höstens budget kommer vi socialdemokrater därför att ge ett
            ordentligt resurstillskott till sjukvården. Vi återkommer naturligtvis
            till de konkreta detaljerna, men redan nu har vi tagit fram ett
            antal viktiga punkter.
          </note>
          <note>
            Vi vill förbättra tillgängligheten i vården. Jourbilar med vårdpersonal
            som gör hembesök hos barn, gamla och multisjuka som har det svårt
            att ta sig hemifrån är en del i detta arbete.
          </note>
          <note>
            Alla som arbetar inom vården har rätt att arbeta heltid. Vi ska
            göra välfärdsjobben attraktiva att söka.
          </note>
          <note>
            Vi ska satsa på kompetensutveckling i sjukvården. Vi gör det
            genom ett program för generationsväxling och utbildningsvikariat
            med mera.
          </note>
          <note>
            Vi vill i lag förbjuda gräddfiler på offentligt finansierade
            sjukhus. Vi vill att universitets- och regionsjukhusen ska ägas
            gemensamt. Vi vill införa gratis tandvård upp till 25 års ålder
            och Mats Gerdau, lyssna nu! vi vill stärka patienternas rättigheter.
          </note>
          <note>
            Vi står för en hälsovalsmodell som på allvar bejakar medborgarnas
            vilja att påverka och göra egna val. Medborgarna har rätt att
            välja bland en mångfald av vårdgivare, men vårdföretagen ska inte
            kunna välja bort patienter. Där har du skillnaden, Mats Gerdau,
            mellan våra olika så kallade modeller.
          </note>
          <note>
            Den moderatledda majoriteten i Stockholms läns landsting, som
            vi redan har hört talas en del om här, har infört ett ersättningssystem
            som gör att områden där ohälsan är stor får mindre resurser än
            områden där många är friska. Jag tar ett annat exempel än Lars
            Ohly, för det finns tyvärr väldigt många att välja mellan. Detta
            har nämligen bland annat resulterat i att vårdresurserna i Husby
            i Stockholms kommun ett område med lägst folkhälsa i hela länet
            togs bort helt genom att man lade ned vårdcentralen i denna stadsdel.
            Anledningen var att man inte fick lönsamhet i verksamheten.
          </note>
          <note>
            Man lade alltså ned, och nu verkar det som om en privat ersättare
            kommer att starta en vårdcentral i det här området, alltså i ett
            olönsamt område. Mats Gerdau, hur går det egentligen ihop? Kommer
            invånarna i Husby att erbjudas likvärdig, bred hälso- och sjukvård,
            tror du, och kommer man till exempel att kunna erbjuda rehabiliteringsmöjligheter
            i Husby när denna privata aktör har gjort sitt inträde här?
          </note>
          <note>
            Fakta kvarstår. Jag talar om resursfördelningen. Mellan 2007
            och 2009 har resurserna till Husby minskat med nästan en femtedel!
            Det kan jämföras med Täby vårdcentral Täby är ett område med bra
            folkhälsa som under samma period har fått ökade resurser med nästan
            500 kronor per patient. Detta är fakta det är inget som jag hittar
            på.
          </note>
          <note>
            Jag skulle vilja ha svar på om regeringen anser att detta är
            att ge rimliga förutsättningar för att jobba med förebyggande
            vård. Är detta vad regeringen menar med lika möjligheter till
            god vård för alla invånare?
          </note>
          <note type="speaker">
            Anf. 124 MATS GERDAU (M):
          </note>
          <note>
            Herr talman! Detta är på sina sätt en klargörande debatt. Det
            verkar som att vi alla härinne är väldigt emot de orättvisor och
            ojämlikheter som finns i vården och som vi alla ser, men vi har
            lite olika ingångar när det gäller vad vi ska göra åt dem.
          </note>
          <note>
            Vänsterpartiet har en lösning: Förbjud vinst! För Socialdemokraterna
            handlar det om att bli av med valfriheten, och det instämmer så
            klart Vänstern i. Nu säger man här att man också vill stärka patienternas
            ställning. Men det är ganska oklart hur det ska gå till, för ni
            ju vill ta ifrån dem makten att välja.
          </note>
          <note>
            Det är makten att välja som är avgörande för att kunna ha inflytande
            och stärka patientens ställning. Då blir det lite märkligt när
            Carina Moberg ondgör sig över det kommer en ny vårdcentral i Husby.
            Det är väl alldeles utmärkt.
          </note>
          <note>
            Det har startats 240 nya vårdcentraler i Sverige sedan vi infört
            valfrihet. Varför tycker Socialdemokraterna att det är ett problem?
            Varför är det ett problem att det har varit en och en halv miljon
            fler läkarbesök i hela landet, i Husby, i Botkyrka och på Östermalm?
            Alla har i dag bättre tillgång till detta. Vad Miljöpartiet vill
            vet vi över huvud taget inte. Vi fick inga som helst besked på
            den punkten.
          </note>
          <note>
            Vi moderater står tydligt fast vid att alla orättvisor i vården
            ska motarbetas. Det är viktigt att stärka medarbetarnas villkor.
            Vi vet alla att det är i mötet mellan medarbetarna och patienten
            som värdet skapas. Det är där vi får värde i välfärden.
          </note>
          <note>
            Det handlar om ledarskap och organisation för att man ska trivas
            som anställd. Det handlar om att få vardagsmakt och inflytande
            över det som händer i vardagen och om att kunna påverka och få
            ta initiativ och få gehör för det snabbt. Det handlar också om
            att det ska vara fler arbetsgivare att kunna ställa tydligare
            krav på sin arbetsgivare.
          </note>
          <note>
            Vi har haft kömiljarden. Vi bygger ut läkarutbildningen för att
            få fler läkare och för att öka tillgängligheten. Vi skärper tillsynen.
            Vi har omreglerat apoteken för att läkemedlen ska bli tillgängligare.
            Det kommer en läkemedelsstrategi där en del är att vi ska ha tillgång
            till moderna läkemedel i hela landet för alla patienter. Det handlar
            om en patientlag. Vi behöver få bättre information om våra rättigheter
            som patient så att vi kan utkräva de rättigheterna.
          </note>
          <note>
            Vi kommer också precis som vi har gjort hittills att prioritera
            välfärden. Under den förra mandatperioden, mitt under den värsta
            finanskrisen, ökade resurserna till sjukvården med 18 miljarder
            kronor. Vi kommer att fortsätta prioriteringen. Det bygger på
            att vi har en framgångsrik jobbpolitik som leder till att fler
            jobbar och betalar skatt. Det är vad ni vill riva upp på vänsterkanten.
          </note>
          <note>
            Miljöpartiets representant kommer efter mig. Det jag undrar är:
            Hur kan ni miljöpartister ställa upp på Vänsterns och Socialdemokraternas
            linje att ta bort valfriheten? På andra områden, till exempel
            när det gäller skolan, är ni varma anhängare av valfrihet och
            alternativ? Varför är ni så fastklistrade vid Vänsterpartiets
            rabiata motstånd mot valfrihet?
          </note>
          <note>
            När Carina Moberg säger att man numera är för valfrihet blir
            det väldigt konstigt när man samtidigt gör allt man kan för att
            motarbeta det. I vartenda landsting där Carina Mobergs partikompisar
            styr motarbetar man valfriheten på punkt efter punkt.
          </note>
          <note>
            Det finns inte ett enda exempel i landet på att man självständigt
            har infört valfrihet inom något annat område för att kunna välja
            en reumatolog, en barnläkare eller någonting sådant. Det visar
            i praktiken att man inte gillar valfrihet. Det gör vi moderater.
          </note>
          <note type="speaker">
            Anf. 125 AGNETA LUTTROPP (MP):
          </note>
          <note>
            Herr talman! Jag vill börja med att klargöra att Miljöpartiet
            på inget sätt är emot valfrihet. Men vi vill samtidigt att valfrihet
            i vården ska underlätta jämlikhet i vården.
          </note>
          <note>
            En kvinna med invandrarbakgrund sökte vård för knäproblem. Läkaren
            började med att fråga varför hon inte lärt sig svenska trots 15
            år i Sverige och kommenterade sedan hennes ansiktstatueringar.
            Kvinnan mådde så dåligt efter besöket att hon inte sökt vård igen
            trots att besvären fortsätter.
          </note>
          <note>
            En kvinna som lider av både elöverkänslighet och fibromyalgi
            sökte vård för allvarliga stickningar i armen. Läkaren slog fast
            att hon var superneurotisk, att hennes problem var psykiska och
            att hon behövde psykoterapi. Hon lämnade vårdcentralen utan att
            ha blivit undersökt.
          </note>
          <note>
            En annan kvinna med invandrarbakgrund sökte vård för långvariga
            och allvarliga psykiska besvär. Läkaren vägrade att skriva ut
            ett sjukintyg och sade: Du behöver inte bo i det här landet om
            du inte trivs här.
          </note>
          <note>
            Detta är några av de diskrimineringar som patienter kan möta
            i vården. Vad ska man göra åt det? Det finns naturligtvis många
            förklaringar, och således finns det också många metoder.
          </note>
          <note>
            En av de saker som man absolut måste göra är att ta in värderingar,
            attityder och kunskap om att människor är olika i de olika utbildningarna.
            Jag talar inte bara om läkarutbildningen utan om utbildningen
            för personal på sjukhus oavsett vilket uppdrag människor har.
          </note>
          <note>
            Det finns en del sjukhus som har blivit hbt-certifierade. De
            har skaffat sig en utbildning och en kunskap om detta. Av den
            varan behövs det mycket mer för att åtminstone minska att det
            i väldigt stor utsträckning handlar om diskriminering.
          </note>
          <note>
            Det är vad vi har med oss. Vad har vi för attityder till de patienter
            som kommer? Har man den attityd som de här tre fallen visar på
            jag tror att det var läkare i alla fall är det någonting som gör
            att man egentligen inte borde arbeta med människor över huvud
            taget.
          </note>
          <note>
            Kanske hade dessa läkare fungerat på ett annat sätt om de hade
            fått med sig det i sin utbildning. Vi har en övertygelse om att
            det handlar om att väldigt tidigt komma åt problemen. Det handlar
            då om hela sjukvårdspersonalen. Detta är också någonting som DO
            föreskriver. I det fallet kan jag väldigt starkt hålla med.
          </note>
          <note type="speaker">
            Anf. 126 BARBRO WESTERHOLM (FP):
          </note>
          <note>
            Herr talman! Först ska jag vända mig till Lars Ohly. Skälet till
            att de allra flesta väljer yrken inom hälso- och sjukvården kommer
            bort i Lars Ohlys resonemang. De vill arbeta för människor för
            att hjälpa dem och för att tillgodose deras behov. Det är vad
            det handlar om.
          </note>
          <note>
            Liksom i alla yrkesgrupper, Agneta Luttropp, och inte bara inom
            hälso- och sjukvården, finns det en och annan som är olämplig.
            Genom den nya lagstiftning vi har om patientsäkerhet och bemötande
            har vi bättre möjlighet att ta hand om dem.
          </note>
          <note>
            Nu söker sig människor till öppenvården och till privata alternativ
            där de kan styra sitt arbete på ett bättre sätt, som jag sade
            i förra inlägget. Vi har problem kvar med överbeläggningar och
            problem på akutmottagningarna.
          </note>
          <note>
            Där har vi nu givit Socialstyrelsen och Arbetsmiljöverket mycket
            bättre instrument för att ta sig an de problemen och med ansvariga
            i landstingen ta fram lösningar så att man slipper att se de problemen
            i framtiden. Också här är vi verkligen på G med våra myndigheters
            insatser.
          </note>
          <note>
            Jag går tillbaka till de öppna jämförelserna. Vi ser nu att det
            sker förbättringar successivt i läkemedelsbehandlingen av äldre.
            Det är färre olämpliga kombinationer som ges och färre läkemedel.
            Vi är inte i mål än.
          </note>
          <note>
            Hur ska vi komma i mål? Det är genom att de öppna jämförelserna
            används på alla nivåer och också bland dem som är de direkta förskrivarna.
            Där arbetar vi genom läkemedelsstrategin för att man på alla dessa
            nivåer ska ha tid avsatt för analys av jämförelserna. Det är då
            man får i gång en diskussion om: Vad kan vi göra bättre? Hur jobbar
            vi hos oss?
          </note>
          <note>
            Det har efterlysts nationella riktlinjer. Det tar vi fram genom
            Socialstyrelsen på områden där det är rätt att komma fram med
            nationella riktlinjer. Men vi ska komma ihåg att de olikheter
            vi ser i de olika register vi har är olika terapitraditioner där
            vi i dag inte säkert vet vilken som är den bästa. Vi behöver utvärderingar
            och också hälsoekonomiska värderingar av vad som är riktigt och
            rätt. Jag känner en viss oro. Om vi får en total likriktning överallt,
            får vi då någon utveckling eller stagnerar vi på den nivå som
            de här riktlinjerna anger? Jag tror att vi får se upp lite där.
          </note>
          <note>
            Diskriminering har varit på tapeten. Jag tror att det mesta som
            sker i sjukvården när det gäller kvinnor, när det gäller äldre
            och så vidare är omedvetet. När man uppmärksammas på åldersdiskrimineringen
            och när man uppmärksammas på att män och kvinnor behandlas olika
            börjar man tänka efter. Det är min erfarenhet från de studier
            som jag har gjort på båda de här områdena.
          </note>
          <note type="speaker">
            Anf. 127 ANDERS W JONSSON (C):
          </note>
          <note>
            Herr talman! Det framträder två väldigt tydliga spår i den här
            debatten. Vi är alla överens om att ojämlikheten i sjukvården
            är ett stort problem. Sedan är frågan: Vad ska man göra åt det?
          </note>
          <note>
            Från allianssidan säger vi för det första att det viktigaste
            vi måste göra nu är att fortsätta mäta, öppna jämförelse- och
            kvalitetsregister, synliggöra ojämlikheten, skapa nationella och
            regionala vårdprogram samt ha skärpt tillsyn.
          </note>
          <note>
            För det andra säger vi att om vi ökar tillgängligheten genom
            vårdval, konkurrens och stimulanser som kömiljarden gör också
            det att ojämlikheten i vården minskar. Makten till patienten är
            det som är det centrala.
          </note>
          <note>
            Vad får vi höra från vänstersidan? Jo, att valfrihet och konkurrens
            är av ondo, när vi från Alliansen och från Centerpartiet ser det
            som det kanske allra viktigaste för att öka jämlikheten. Som jag
            sade i mitt förra inlägg: Oavsett om det handlar om brödköer i
            Leningrad eller sjukvårdsköer i Jämtland drabbar det den svaga.
            Det drabbar den sämst ställda, den som inte har kontakter eller
            kontanter.
          </note>
          <note>
            Vårdvalet i Stockholm har nämnts flera gånger i talarstolen.
            Lars Ohly har hävdat att det har lett till ökad antibiotikaförskrivning,
            vilket är helt fel. Vårdvalet i Stockholm är en av de reformer
            som har genomgått absolut flest utvärderingar. Den mest omfattande,
            från Karolinska Institutet, visar tydligt att antibiotikaförskrivningen
            har minskat. Den visar också att medan det 2006 var så att invånare
            i områden med hög medelinkomst gjorde de flesta besöken, alltså
            under den tid vänstern styrde, var det 2009 så att det var invånare
            i områden med låg medelinkomst som gjorde de flesta läkarbesöken.
          </note>
          <note>
            Det är för mig, herr talman, en gåta varför vänsterpartister
            och socialdemokrater så hett åtrår att få gå tillbaka till hur
            det var förr, målandes ut 80- och 90-talen som paradiset, när
            fakta visar att ojämlikheten i sjukvården då var mycket stor.
          </note>
          <note>
            Vänsteroppositionen har varit emot vårdvalet i primärvården,
            trots att det har ökat tillgängligheten och minskat köerna. I
            de landsting ni styr, Dalarna, Jämtland och Västerbotten, motarbetar
            ni aktivt alla nyetableringar som skapar tillgänglighet och konkurrens.
            I stället bygger ni primärvård på stafettläkare. Ni borde vara
            mer oroliga över att Ludvika norra hälsocentral helt bemannas
            av stafettläkare än att ondgöra er över att en hälsocentral i
            Hoting råkar gå med vinst.
          </note>
          <note>
            Ni talar er här i riksdagens talarstol varma för att minska ojämlikheten
            i sjukvården. Samtidigt förde ni när ni hade makten en politik
            som gjorde att Sverige tillsammans med Finland och Portugal hade
            Europas ojämlikaste sjukvård. Det är den tiden som ni drömmer
            er tillbaka till, då inga offentligt finansierade vårdföretagare
            fanns, då alla var hänvisade till landstingets köer och då ingen
            ställde några som helst krav på sjukvårdshuvudmännen. Ni bemödade
            er över huvud taget inte om att se till att det fanns vare sig
            mätningar av ojämlikhet i sjukvården eller mätningar av hur kösituationen
            såg ut.
          </note>
          <note>
            Hur Miljöpartiet ställer sig är också en gåta efter den här debatten.
            Vi har förstått att Miljöpartiet tycker att det är ett problem
            med ojämlikhet i vården. Miljöpartiets Agneta Luttropp har i sitt
            första anförande läst högt ur statistik från Socialstyrelsen och
            i sitt andra inlägg påpekat att det finns tre olämpliga läkare
            som arbetar i den svenska sjukvården. Jag tycker att det vore
            bra om Miljöpartiet också kom med förslag om vad vi kan göra för
            att minska ojämlikheten i den svenska sjukvården.
          </note>
          <note>
            För oss är det tydligt. Det handlar om att öka konkurrensen,
            öka valfriheten, ge mer makt till patienten och framför allt se
            till att vi förbättrar mätningarna så att vi kan göra någonting
            åt problemen.
          </note>
          <note type="speaker">
            Anf. 128 PER RAMHORN (SD):
          </note>
          <note>
            Herr talman! Det minsta krav som vi medborgare i en demokrati
            kan ställa på staten är att den ska behandla oss rättvist, på
            lika villkor. Det är själva grunden för en stat, för att vi ska
            vilja vara medborgare i den.
          </note>
          <note>
            Lika villkor mellan medborgare är också grundbulten i vår svenska
            hälso- och sjukvårdslag. Där fastslås att målet för hälso- och
            sjukvården är en god hälsa och en vård på lika villkor för hela
            befolkningen.
          </note>
          <note>
            Internationellt sett har vi som bor i Sverige en god hälsa. Medellivslängden
            är bland de högsta i världen. Spädbarnsdödligheten är internationellt
            sett mycket låg. Jämfört med många andra länder finns det en mängd
            sjukdomar som vi inte behöver oroa oss för här i Sverige.
          </note>
          <note>
            Sverige är ett av de länder som tidigt, redan på 1950-talet,
            erbjöd sina medborgare en i princip heltäckande sjukvårdsförsäkring.
            Oavsett sjukvårdens goda resultat och framstående placering internationellt
            finns det ett förbättringsutrymme inom flera områden.
          </note>
          <note>
            Ett exempel är cancervården. Där skulle man kunna uppnå ännu
            bättre resultat om cancerscreeningen nådde ut till fler grupper
            i befolkningen. Det är inte rimligt att samhället accepterar att
            stora grupper som är välinformerade får tillgång till cancerscreening
            och därmed får bättre möjligheter till tidig behandling, medan
            de som inte är lika upplysta går miste om denna möjlighet.
          </note>
          <note>
            Det är inte acceptabelt med de stora skillnader som finns i dag
            när det gäller möjligheten att tidigt upptäcka risken för att
            bli allvarligt sjuk i cancer. Men också antalet nationella screeningprogram
            bör utökas framöver.
          </note>
          <note>
            Ett annat område är behandlingen av hjärt- och kärlsjukdomar.
            Hjärt- och kärlsjukdomar är ett stort folkhälsoproblem i dag.
            Med tanke på att Socialstyrelsen rekommenderar en speciell metod
            för behandling av kranskärlssjukdomar, bland annat med hänvisning
            till den goda överlevnaden, är det högst anmärkningsvärt att arbetare
            genomgår den här behandlingen i mindre omfattning än tjänstemän,
            inte minst mot bakgrund av den stora skillnaden i dödlighet mellan
            de som genomgår behandlingen och de som inte gör det. Detta är
            oacceptabelt och måste leda till en förändring.
          </note>
          <note>
            Herr talman! Vården står inför stora utmaningar men också mycket
            stora möjligheter. Livet förlängs i båda ändar. Barn med svåra
            sjukdomar blir nya överlevare. Äldre blir äldre. Fler sjukdomar
            kan botas eller lindras.
          </note>
          <note>
            Dessa nya förutsättningar ställer också krav på vården att följa
            efter. Vården ska vara gemensamt finansierad via skatten men skattepengarna
            ska användas så effektivt som möjligt.
          </note>
          <note>
            Sjukvårdens resurser måste tas till vara på allra bästa sätt.
            Operationsrum, röntgenapparater och ultraljudsmaskiner ska användas
            fullt ut. Målet är en jämlik sjukvård där ingen får stå utanför.
          </note>
          <note>
            Det som gör mig hoppfull är att jag är helt övertygad om att
            samtliga här inne vill ha en jämställd hälso- och sjukvård. Vägen
            dit ser lite olika ut beroende på vilket parti vi tillhör, men
            på sikt hoppas jag att vi uppnår det.
          </note>
          <note type="speaker">
            Anf. 129 Socialminister GÖRAN HÄGGLUND (KD):
          </note>
          <note>
            Herr talman! Lars Ohly hade ett citat som jag inte kan återge
            exakt men som handlade om att marknadsanpassad vård är en paradox.
            Så är det förstås. Därför har vi inte en marknadsanpassad vård
            i Sverige, utan vi har en vård som vi finansierar gemensamt och
            en vård som inte ges efter plånbokens storlek utan efter de behov
            som vi som patienter har.
          </note>
          <note>
            Det finns brister, och dem jobbar vi metodiskt med. Här har nämnts
            många åtgärder, där jag tror att öppna jämförelser, som är ett
            fenomenalt verktyg, kanske är det mest verksamma av alla.
          </note>
          <note>
            Cancerstrategin kommer att spela en jättestor roll för att få
            en likabehandling över hela landet. Förbättringar av psykiatrin
            har vi tagit itu med under förra mandatperioden, efter ett par
            decennier av overksamhet. Arbetet med att korta köer är otroligt
            viktigt för att göra vården mer jämlik.
          </note>
          <note>
            Här har diskuterats Vårdval Stockholm. Här finns, precis som
            Anders W Jonsson sade, tydligt belagt genom de studier som har
            gjorts av Karolinska Institutet att ökningen av antalet läkarbesök
            har varit störst i de områden som har lägst medelinkomst. Det
            var tvärtom tidigare. Det var några fakta. Det finns mycket mer
            att säga.
          </note>
          <note>
            Jag noterar också att Lars Ohly hittills har använt tolv minuter
            för att vara arg på att all vård inte utförs i offentlig regi.
            Han har nu aviserat att han ska presentera förslag på de två minuter
            som återstår. Jag tror att den tiden kommer att räcka gott och
            väl, herr talman.
          </note>
          <note type="speaker">
            Anf. 130 LARS OHLY (V):
          </note>
          <note>
            Herr talman! Det citat som socialministern efterfrågade lyder:
            Marknadsanpassning av medicinsk vård är en primitiv och historiskt
            föråldrad form. Julian Hart.
          </note>
          <note>
            Det ni gör är att marknadsanpassa ytterligare. När ni talar om
            valfrihet handlar det om att de kommersiella vårdföretagen ska
            ha friheten att etablera sig var de vill. De ska se var de kan
            göra vinster och utifrån det etablera sig på geografiskt vinstgivande
            områden. Samtidigt lider patienter med små resurser av nedskärningar.
          </note>
          <note>
            I Rinkeby, Anders W Jonsson, förlorade man med Vårdval Stockholm
            11 miljoner kronor i intäkter. Man minskade antalet anställda
            från 36 till 19, och antalet patienter var oförändrat. Hur förbättrade
            det vården för Rinkebyborna? Svara på den frågan i ditt sista
            inlägg, tack.
          </note>
          <note>
            Vad behöver vi göra? Folkhälsoarbete är inte företagsekonomiskt
            lönsamt, men för samhället är det oerhört viktigt. Vi måste prioritera
            det. Vårt förslag är att vi tillsätter en nationell kommission
            för folkhälsan och att vi avsätter en miljard för att anställa
            fler arbetsterapeuter, dietister, sjukgymnaster, kuratorer, psykologer
            sådana som kan arbeta förebyggande. Vi måste ha en avgiftsfri
            primärvård, precis motsatsen till det era system leder till, nämligen
            ökad avgiftsfinansiering. Vi måste riva upp tvångslagen om etableringsfrihet,
            som innebär att vi fördelar resurserna fel. Vi måste se till att
            demokratisera i stället för att privatisera vården, lyssna mer
            på de anställda, brukarna och anhörigföreningar. Vi borde förbjuda
            riskkapitalbolagen att plocka ut vinster från vården.
          </note>
          <note>
            Vi behöver se över skattelagstiftningen så att inte skattesmitarna
            tar våra pengar och skrattar hela vägen till banken i stället
            för att använda dem till vård.
          </note>
          <note>
            De med störst behov ska gå först. Ingenting annat ska gälla.
          </note>
          <note>
            Vi behöver ett kompetenslyft för personalen, framför allt för
            sjuksköterskor som behöver utbilda sig till specialistsjuksköterskor
            och gör det i allt mindre utsträckning i dag. Vi behöver höja
            lönerna och förbättra villkoren inom vården så att fler söker
            sig dit. Det finns en politik för världens bästa vård utan privata
            vinster, men den står inte regeringen för.
          </note>
          <note type="speaker">
            Anf. 131 CARINA MOBERG (S):
          </note>
          <note>
            Herr talman! Det spelar roll vilka värderingar som styr sjukvården.
            Vi vet att många människor för flera år sedan fick upp ögonen
            för hur regeringens välfärdspolitik utformas i praktiken genom
            den omänskliga sjukförsäkringen. Välkänt är att omkring 75 000
            personer riskerar att utförsäkras under åren 2010 till 2014, inte
            för att de är friska utan för att de har nått en tidsgräns. Sjukförsäkringen
            har havererat. Något måste göras nu.
          </note>
          <note>
            Vi är oroliga för vad som händer om denna människosyn får prägla
            också sjukvården. Det spelar roll om man som i moderatledda Stockholm
            utformar ett primärvårdssystem som missgynnar utsatta områden
            eller om man, som i Västra Götaland som styrs av bland annat Socialdemokraterna
            och som ingen av de borgerliga debattörerna hittills har nämnt,
            satsar på ett rättvist system som bygger på vårdbehov. Det spelar
            roll om man vill låta vinstintressen ta över sjukhusen. Det spelar
            roll om det är behovet eller plånboken som avgör när och hur du
            får vård.
          </note>
          <note>
            Vår politik strävar efter en kunskapsbaserad ekonomi där vi forskar
            fram de bästa behandlingsmetoderna för svåra sjukdomstillstånd
            för både män och kvinnor, en värdeburen tillväxt där vi aldrig
            tillåter att någon som är i behov av rehabilitering för att kunna
            återgå i arbete blir utan på grund av kunskapsbrist och klasstillhörighet
            och sociala investeringar som syftar till att skapa ett inkluderande
            samhälle där alla får plats. I det samhället ges alla människor
            möjlighet att utvecklas och välja men slippa väljas bort. Det
            är din förmåga, dina ambitioner och dina behov kombinerat med
            gemensamma satsningar och starka rättigheter som ska ge dig möjligheter
            att växa, inte din bakgrund eller hur mycket pengar du har. Detta,
            herr talman, gäller naturligtvis i allra högsta grad också den
            svenska sjukvården.
          </note>
          <note type="speaker">
            Anf. 132 MATS GERDAU (M):
          </note>
          <note>
            Herr talman! Carina Moberg från Socialdemokraterna tog upp Stockholm
            och Västra Götaland som två exempel på att det spelar roll. Det
            spelar verkligen roll. Carina Moberg menar att det är ett misslyckat
            orättvist vårdvalssystem i Stockholm. Jag vill hävda raka motsatsen.
          </note>
          <note>
            Antalet läkarbesök på vårdcentralerna i Stockholms län har ökat
            med 700 000 den senaste mandatperioden. I Västra Götaland har
            de ökat med 285 000, knappt hälften, fast regionerna är ungefär
            lika stora. Jag tycker att det är mer framgångsrikt i Stockholm
            än i Västra Götaland.
          </note>
          <note>
            I Västra Götaland lade Socialdemokraterna ned 180 vårdplatser
            förra året, det vill säga 2010. I borgerliga Stockholm ökade vi
            antalet vårdplatser med 123. Ja, Carina Moberg, det spelar stor
            roll om Socialdemokraterna ska få fortsätta sin vana trogen att
            lägga ned vårdplatser och sjukhus.
          </note>
          <note>
            Det var intressant att vi verkar ha helt olika definition av
            begreppet valfrihet. För Socialdemokraterna är valfrihet att landstinget
            eller politiker ska bestämma och välja. För oss moderater är det
            att patienten ska få välja. Det är den avgörande skillnaden mellan
            oss. Om Socialdemokraterna hade fått styra hade vi aldrig fått
            de 240 nya vårdcentralerna i Sverige. Det är sanningen. Det finns
            en obesvarad fråga här: Vilka vårdcentraler vill Socialdemokraterna
            bli av med? Det är sådana stora och avgörande brister med vårdvalssystemet
            i primärvården, som ni säger och som ni skriver i er partimotion.
            Vilka är det som ska bort? Vilka är det som inte fungerar?
          </note>
          <note>
            Vi tycker att det är bra. Vi vill fortsätta på vägen med mer
            patientmakt och mer valfrihet. Då får vi också en mycket rättvisare
            och mer likvärdig vård i hela Sverige.
          </note>
          <note type="speaker">
            Anf. 133 AGNETA LUTTROPP (MP):
          </note>
          <note>
            Herr talman! Nu vet jag inte om Anders W Jonsson räknade Miljöpartiet
            till vänstersidan. I så fall känner jag inte alls igen mig i beskrivningen
            att jag skulle ha uttryckt att valfrihet är av ondo. Det är något
            som jag inte alls känner igen.
          </note>
          <note>
            Jag vill fortsätta med frågan om valfrihet. Jag är övertygad
            om att Socialdemokraterna också menar att patienterna ska ha valfrihet.
            Annars är det som att säga att motsvarande i skolan skulle vara
            att lärarna har valfrihet. Det är klart att det är eleverna. Det
            är ingen som menar något annat.
          </note>
          <note>
            Jag blev också tillfrågad om hur Miljöpartiet ser på lösningar.
            En av lösningarna är utbildning i värderingsfrågor för sjukhuspersonal.
            Diskriminering handlar om värderingar.
          </note>
          <note>
            Mer makt till patienten skriver jag också under på. Men det ska
            vara en reell makt, en makt där man kan överklaga när man blir
            illa bemött som patient, precis som man ska kunna överklaga felbehandling,
            felmedicinering eller något annat.
          </note>
          <note>
            Låt mig ta upp något jag var inne på tidigare, nämligen dem med
            icke-svensk bakgrund. En av de stora bristerna är tillgång till
            tolkar. Det behövs sjukhustolkar i olika språk. Det behövs också
            sjukhusinformation och patientinformation på olika språk.
          </note>
          <note type="speaker">
            Anf. 134 BARBRO WESTERHOLM (FP):
          </note>
          <note>
            Herr talman! De som har lyssnat till debatten och läser protokollet
            efteråt kommer klart och tydligt att se hur Alliansen under de
            fem år vi har varit vid makten metodiskt och träget har arbetat
            för en jämlik vård. Vi har hunnit ganska långt. Det finns en del
            saker kvar att göra. Nu måste vi också ta tag i den utmaning som
            den demografiska förändring som sker i befolkningen framöver ger
            oss. Vi måste ha resurser för att möta en åldrande befolknings
            behov.
          </note>
          <note>
            Då är det en rad saker vi behöver göra. En är att äldre som vill
            och kan fortsätta i arbetslivet ska få möjlighet att göra det.
            En annan är folkhälsoarbetet, att förebygga ohälsa. Folkhälsoinstitutet
            har gett ett underlag och har nya uppdrag som kommer att ge oss
            verktyg för att arbeta vidare här. Vi satsar på utbildning. Vi
            satsar på forskning, klinisk forskning. Det är väsentligt att
            vi nu får en forskning där vi både följer effekterna av behandling,
            alltså om vi kan bota och lindra, och gör hälsoekonomiska bedömningar
            av våra åtgärder.
          </note>
          <note>
            Som en röd tråd i detta ska gå: Det handlar om individer som
            söker vård, och de är individer med olika behov och olika önskemål.
            Vi måste hela tiden lyssna på vad det är den enskilde verkligen
            vill ha så att det blir en samsyn mellan vårdtagare och vårdgivare.
          </note>
          <note type="speaker">
            Anf. 135 ANDERS W JONSSON (C):
          </note>
          <note>
            Herr talman! Jag ska börja med att svara på den fråga som Lars
            Ohly ställde då han var orolig över att Rinkeby i dag hade färre
            hälsocentraler, färre besök och därmed mindre pengar till de hälsocentralerna.
          </note>
          <note>
            Ja, Lars Ohly, det var nog på 90-talet man övergav det här med
            upptagningsområden. Det är inte geografiska områden som behöver
            sjukvård. Det är människor som bor i de geografiska områdena.
            Tittar man på den mycket noggranna vetenskapliga utvärdering som
            Karolinska Institutet har gjort ser man att 2006, när Vänstern
            och Socialdemokraterna styrde i Stockholms läns landsting, var
            det invånare i områden med hög medelinkomst som gjorde de flesta
            besöken. Men 2009 var det invånare i områden med låg medelinkomst
            som gjorde flest besök.
          </note>
          <note>
            Agneta Luttropp är olycklig över att hon blir sammanknippad med
            vänsterpartierna här. Men gång på gång väljer Miljöpartiet att
            i sjukvårdsfrågor reservera sig gemensamt med de andra vänsterpartierna.
          </note>
          <note>
            Jag tycker också att debatten har varit klargörande om det stora
            problemet med ojämlikhet i sjukvården som vi har i Sverige. Miljöpartiets
            svar på frågorna är att vi klarar det här om vi dels utbildar
            sjukvårdspersonalen det är alltså outbildad sjukvårdspersonal
            som är orsaken dels anställer fler tolkar. Jag tror att man något
            underskattar problematiken i den svenska sjukvården vad gäller
            ojämlikheten om man ser det på det viset.
          </note>
          <note>
            Jag tycker att den här debatten har visat en annan, mycket intressant
            sak, och det är att sju av åtta partier i Sveriges riksdag ser
            det som ett problem att vi har en ojämlikhet i sjukvården, att
            det är ojämlikt oavsett om man är född i Irak eller i Östersund.
            Men det finns ett åttonde parti här i riksdagen som inte har någonting
            emot att sjukvården fördelas orättvist beroende på vilket land
            man är född i, som inte tycker att alla människor är lika mycket
            värda och att alla ska ha samma tillgång till sjukvården. Det
            tycker jag är intressant.
          </note>
          <note type="speaker">
            Anf. 136 PER RAMHORN (SD):
          </note>
          <note>
            Herr talman! Jag kommer inte att förlänga debatten särskilt mycket.
            Vi kommer att återkomma till de här frågorna många gånger under
            mandatperioden. Det finns en hel del förslag som jag tycker är
            intressanta och som jag kommer att ta med mig till mitt utskott
            men även ut till kommunen där jag är verksam.
          </note>
          <note>
            Jag vill bara tacka för en intressant och givande debatt och
            önskar alla en glad helg.
          </note>
          <note type="speaker">
            Anf. 137 Socialminister GÖRAN HÄGGLUND (KD):
          </note>
          <note>
            Herr talman! Jag tycker att den här debatten har visat tydligt
            att skiljelinjen i svensk politik går mellan dem som förefaller
            ägna mest tid att slåss mot väderkvarnar och hellre diskuterar
            vem som ger vård än tillgängligheten och kvaliteten på vården
            och dem som arbetar metodiskt med att höja kvalitet och tillgänglighet.
          </note>
          <note>
            Från regeringens sida handlar väldigt mycket om att åstadkomma
            en situation där vi stärker patientens ställning, där vi genom
            vårdval lägger makt hos den enskilde i stället för hos landstingspolitiker,
            där vi metodiskt kortar köer för att göra vården mer tillgänglig,
            där vi genom kvalitetsregister, forskning och spridande av kunskap
            höjer kvaliteten, där vi genom särskilda satsningar på äldre multisjuka
            får en bättre situation för deras del, där vi arbetar med patientsäkerhetsfrågorna
            mer aktivt än som har gjorts någon gång tidigare, förstärker psykiatrin,
            arbetar för en mer sammanhållen och högkvalitativ cancervård i
            vårt land, alltifrån prevention till palliativ vård, där vi jobbar
            med bemötande, kvalitet och tillgänglighet.
          </note>
          <note>
            Den enskilde patienten ska alltid vara i centrum. Det handlar
            inte i första hand om ägarförhållanden, inte i första hand om
            paroller, utan det handlar om ett idogt arbete som i någon liten
            utsträckning utförs på den politiska nivån men som i allt väsentligt
            utförs genom det arbete som tiotusentals medarbetare gör varje
            dag i den svenska hälso- och sjukvården och som gör att vi med
            stolthet kan säga att vi kanske har världens bästa hälso- och
            sjukvård. Det finns utrymme för förbättringar, och fler förslag
            kommer. Vi kommer inte att ge oss förrän vi kan säga att vi har
            en jämlik vård.
          </note>
          <note>
            Tack till Vänsterpartiet som har tagit initiativ till denna debatt!
          </note>
          <note>
            Överläggningen var härmed avslutad.
          </note>
          <note>
            13 § Mänskliga rättigheter i svensk utrikespolitik
          </note>
          <note>
            Föredrogs
          </note>
          <note type="speaker">
            Anf. 138 CARIN RUNESON (S):
          </note>
          <note>
            Herr talman! Årets betänkande om mänskliga rättigheter i svensk
            utrikespolitik behandlar ett antal motioner från den allmänna
            motionstiden 2010. I år ligger fokus bland annat på folkrätten
            samt mål och inriktning för den svenska politiken för MR-frågorna.
          </note>
          <note>
            Betänkandet behandlar också frågor om dödsstraff och tortyr,
            sexuell och reproduktiv hälsa och rättigheter, det vi förkortar
            SRHR, samt kvinnors rättigheter, barnets rättigheter och vidare
            diskriminering och förföljelse på grund av sexuell läggning och
            könsidentitet.
          </note>
          <note>
            I mitt anförande, herr talman, kommer jag att ta upp mål och
            inriktning för MR-politiken, fokusera på SRHR-frågor och kvinnors
            rättigheter samt även beröra hbt-frågorna.
          </note>
          <note>
            Mina partikamrater Olle Thorell och Désirée Liljevall kommer
            senare under debatten att ta upp frågor rörande dödsstraff och
            tortyr samt barnets rättigheter.
          </note>
          <note>
            Herr talman! Jag vill redan nu inledningsvis påpeka att vi socialdemokrater
            givetvis står bakom samtliga våra reservationer, som vi för övrigt
            har lämnat tillsammans med Miljöpartiet och Vänsterpartiet. Jag
            vill yrka bifall till reservationerna 1 och 3.
          </note>
          <note>
            Herr talman! Varje år blir ca 210 miljoner kvinnor och flickor
            runt om i världen gravida. En mycket stor del är tyvärr oönskade
            graviditeter och dessutom en följd av våldtäkter och incest. I
            runda tal 8 miljoner kvinnor drabbas av komplikationer som ofta
            ger både fysisk och psykisk ohälsa och till och med invaliditet.
          </note>
          <note>
            Mer än 500 000 kvinnor och det, herr talman, innebär en kvinna
            i minuten dör till följd av komplikationer i samband med graviditeten
            och barnafödandet. Dessutom dör fem sex spädbarn i minuten.
          </note>
          <note>
            99 procent av dödsfallen, som tämligen enkelt skulle kunna förhindras
            om kvinnorna fick rätt vård i tid, sker i utvecklingsländerna,
            alltmedan merparten av världens makthavare väljer att prioritera
            andra frågor än just mödradödligheten.
          </note>
          <note>
            Några av orsakerna till den helt oacceptabla mödradödligheten
            är att unga flickor jag skulle vilja säga barn tvingas in i tidiga
            och olagliga äktenskap där familjeplanering och preventivmedel
            inte är någonting man pratar om, än mindre använder. Utbildning
            och information saknas, och komplikationer uppstår efter otaliga
            osäkra aborter.
          </note>
          <note>
            Allt det jag nu har räknat upp, herr talman, såg jag själv och
            fick grundlig information om i samband med ett studiebesök på
            Fistulasjukhuset i Addis Abeba i Etiopien tidigare i år. Det är
            ett exempel på ett land där mödradödligheten är mycket hög och
            kvinnors och barns situation synnerligen utsatt. Våld och våldtäkter
            hör till vardagen. Det är visserligen i lag förbjudet, men vem
            bryr sig. Dessutom är könsstympning å det grövsta fortfarande
            allmänt förekommande i flera länder.
          </note>
          <note>
            Fistulasjukhuset, som jag besökte tillsammans med ytterligare
            några riksdagskolleger, har under de dryga 50 år man verkat i
            Etiopien gjort fantastiska och berömvärda insatser för tusentals
            förlossningsskadade kvinnor och flickor, men verksamheten är ändå
            något av en droppe i havet med tanke på alla de kvinnor enbart
            i det här landet som får omfattande förlossningsskador. I Etiopien
            har endast 6 procent av alla kvinnor tillgång till en barnmorska
            i samband med graviditet och förlossning. De flesta kvinnor föder
            hemma ensamma eller på grund av tradition utomhus i bushen helt
            enkelt. De är undernärda, och många är alldeles för unga och outvecklade
            för att över huvud taget kunna föda fram ett levande barn. Eller
            så kan det vara en kvinna som redan är mor till fem, sex, sju
            barn, trött, sliten och misshandlad.
          </note>
          <note>
            Detta handlar bara om ett land med problem, även om de är stora
            och ofattbara. Många, bland annat Amnesty och RFSU, har kallat
            mödradödligheten en av vår tids största skandaler, och jag håller
            med. Alldeles tydligt är det, herr talman, att oändligt många
            kvinnor och barn dör inte på grund av att vi inte kan behandla,
            bota eller rädda utan för att världen inte har bestämt sig för
            att deras liv ska räddas.
          </note>
          <note>
            Som vi alla vet beslutade världssamfundet år 2000 att mödradödligheten
            skulle minskas med 75 procent före år 2015, med 1990 års siffror
            som utgångspunkt. Jag pratar alltså om FN:s femte millenniemål.
            Tyvärr kan vi konstatera att detta millenniemål är det mål där
            framgången mest tydligt lyser med sin frånvaro. Det är med andra
            ord ett klart misslyckande.
          </note>
          <note>
            I Sverige, däremot, är vi allra bäst när det gäller mödrars och
            nyfödda barns överlevnad. Enligt statistiken dör en kvinna på
            4 000 om vi ser till den industrialiserade världen som helhet,
            medan var åttonde kvinna dör i samband med graviditet eller förlossning
            i Afghanistan, var tolfte i Angola, var trettonde i Guinea Bissau
            och så vidare. Att bara konstatera att vi har det bra och välordnat
            i Sverige räcker inte. Vi måste, herr talman, i alla tänkbara
            sammanhang och på alla internationella nivåer inom bland annat
            EU och i FN:s olika organ lyfta fram frågan om mödradödligheten
            och kvinnors rättigheter över huvud taget.
          </note>
          <note>
            Ett parti i opposition kan uträtta mycket, men ett parti eller
            partier i majoritet sätter i olika sammanhang dagordningen. Det
            är därför oerhört viktigt och centralt, herr talman, att SRHR-frågorna
            och kvinnors rättigheter över huvud taget, i Sverige och i andra
            länder tas på största allvar av den borgerliga regeringen, av
            regeringspartiernas representanter i departement och riksdag och
            inte minst av vår utrikesminister, som ofta i internationella
            sammanhang skulle kunna göra mer för att uppmärksamma SRHR-frågorna
            och kvinnors rättigheter.
          </note>
          <note>
            Herr talman! När det gäller just kvinnors rättigheter är det
            ofrånkomligt att ta upp abortfrågan. I Sverige har vi fri abort.
            Kvinnan kan själv bestämma intill den 18:e veckan om hon vill
            föda barnet eller ej. Det tycker jag är bra. Kvinnan har rätt
            att bestämma över sin egen kropp. Den diametrala motsatsen till
            fri abort hittar vi bland annat i Latinamerika. Det kanske mest
            avskräckande exemplet är Nicaragua, där man 2006 efter starka
            påtryckningar från inte minst den katolska kyrkan införde ett
            totalförbud mot abort.
          </note>
          <note>
            Den nu gällande lagen innebär att till och med straffriheten
            i samband med terapeutisk abort, det vill säga då en graviditet
            innebär fara för kvinnans eller flickans liv, har tagits bort.
            Inte ens då unga flickor barn blivit gravida efter våldtäkt eller
            incest är en abort tillåten. Det innebär att otaliga illegala
            aborter genomförs, ofta med stora skador och även dödsfall som
            följd. Dessutom stadgar lagen att såväl kvinnan som den läkare
            eller annan person som utför aborten ska dömas till fängelsestraff.
          </note>
          <note>
            Här kan man verkligen fråga sig, herr talman, vem som bestämmer
            över kvinnans kropp. Svaret torde bli att kvinnokroppen i allra
            högsta grad är en politisk fråga, och en fråga präglad och styrd
            av machokulturen. Men den hårda abortlagstiftningen finns inte
            enbart i Latinamerika utan även i Europa och inom EU-kretsen.
            På Irland och Malta och i Polen förvägras kvinnan också rätten
            att bestämma över sin egen kropp. Det är helt oacceptabelt enligt
            mitt och Socialdemokraternas sätt att se på denna fråga denna
            mänskliga rättighet.
          </note>
          <note>
            I alltför många länder hör våld mot kvinnor och barn liksom diskriminering
            av hbt-personer till vardagen, vilket vi som försvarar och står
            upp för de mänskliga rättigheterna aldrig kan och får acceptera.
            Vi måste klart och tydligt ta avstånd från traditioner och lagstiftning
            som förbjuder två kvinnor eller två män att leva tillsammans.
            Det är inget brott att älska en annan person, oavsett om det handlar
            om en enkönad eller tvåkönad relation.
          </note>
          <note>
            En förutsättning för demokrati och ett fundamentalt uttryck för
            socialdemokratins grundläggande värderingar är respekten för de
            mänskliga rättigheterna. De mänskliga rättigheterna så som de
            kommer till uttryck i FN:s allmänna förklaring och en rad andra
            konventioner utgör en okränkbar helhet. Vi socialdemokrater ser
            med oro på hur den borgerliga regeringen vid ett flertal tillfällen
            har marginaliserat frågan om mänskliga rättigheter. Omsorgen om
            och försvaret av de mänskliga rättigheterna utgör en central del
            av vår socialdemokratiska utrikespolitik. Engagemanget för de
            mänskliga rättigheterna speglar våra förhoppningar om en värld
            där människor kan leva fria, utan fruktan och nöd.
          </note>
          <note>
            Det är viktigt att vi står upp för de mänskliga rättigheterna
            varhelst i världen de kränks. Vår röst ska vara lika skarp mot
            oförrätter oavsett om de begås av en stormakt eller i en diktatur.
            Kampen mot diskriminering på grund av kön, etnicitet, sexuell
            läggning, funktionshinder och religion måste föras både nationellt
            och internationellt. De fackliga rättigheterna behöver också stärkas,
            inte minst i Asien.
          </note>
          <note>
            Herr talman! Kvinnor utgör en majoritet av jordens befolkning,
            men kvinnors rättigheter kränks ständigt. Det gäller också barnen.
            Varför får inte flickor samma möjligheter som pojkar att gå i
            skolan? Varför bestämmer fäder, män, bröder eller andra manliga
            släktingar över kvinnors och flickors liv? Varför utser fäder
            äkta män till sina döttrar? Och varför är fortfarande, år 2011,
            månggifte accepterat och till och med tillåtet i vissa länder?
            Varför får inte kvinnor den sjukvård de har rätt till? Varför
            får inte kvinnor ha en egen ekonomi?
          </note>
          <note>
            Ja, listan kan göras lång, herr talman, och visar att vi fortfarande
            har lång väg att vandra innan vi kan prata om jämställdhet och
            jämlika förhållanden mellan män och kvinnor. Till detta ska läggas
            alla andra områden i samhället och i världen där mänskliga rättigheter
            är mer eller mindre obefintliga.
          </note>
          <note>
            Avslutningsvis, herr talman, vill jag säga att det inte räcker
            med att bara prata eller tycka. Vi måste fortsätta agera, och
            vi måste agera på många olika sätt: som opinionsbildare, som kravställare
            och som en stark och klok röst i världen i EU, i FN, via bistånd
            och i andra former av samarbete. Vi har alla ett ansvar, och ansvaret
            ligger alltid tyngst på sittande regering. Där finns dock också
            de största möjligheterna. Det vill vi socialdemokrater att den
            borgerliga regeringen och den borgerliga majoriteten ska tänka
            på och ta på största allvar.
          </note>
          <note>
            I detta anförande instämde Désirée Liljevall och Olle Thorell
            (båda S) samt Hans Linde (V).
          </note>
          <note type="speaker">
            Anf. 139 BODIL CEBALLOS (MP):
          </note>
          <note>
            Herr talman! Det är oroväckande att regeringen gör skillnad på
            folk och folk, eller snarare land och land, när det handlar om
            mänskliga rättigheter. Med vissa talar vi klarspråk, men när det
            gäller andra håller vi tyst för att inte störa relationerna, utgår
            jag ifrån.
          </note>
          <note>
            De mänskliga rättigheterna gäller alla. De är odelbara, och de
            är universella. De politiska, medborgerliga och ekonomiska, sociala
            och kulturella rättigheterna är delar i ett större sammanhang,
            det vill säga förutsättningar för att man ska kunna leva i ett
            demokratiskt samhälle.
          </note>
          <note>
            Det räcker inte med att ha två partier att rösta på om man inte
            har mat för dagen till sina barn, och näringslivssatsningar kan
            inte fixa kränkningarna av de mänskliga rättigheterna i diktaturer
            runt om i världen, inte heller i Burma.
          </note>
          <note>
            Det är annars mycket i utrikespolitiken som vi är överens om,
            eller nästan överens om, här i kammaren. Utrikespolitik handlar
            om sådant som händer någon annanstans, långt bort, och som inte
            påverkar vår vardag i samma utsträckning som frågor om skolan,
            sjukvården, kollektivtrafiken och annat som vi brukar träta om
            här.
          </note>
          <note>
            Mänskliga rättigheter är för oss en självklarhet, särskilt om
            det handlar om någon annans mänskliga rättigheter i något annat
            land. Då är vi i ord väldigt eniga men inte alltid i handling.
          </note>
          <note>
            Regeringen talar mycket om mänskliga rättigheter i utrikespolitiken,
            men när det kommer till praktisk handling går ofta politiska eller
            handelsmässiga överväganden före. Det är uppenbart att de rödgröna
            och regeringen har olika syn på vad mänskliga rättigheter innebär.
            Vi använder samma ord, men tolkningen är inte densamma. Jag yrkar
            därför bifall till reservation 1.
          </note>
          <note>
            Fru talman! I dag hade riksdagens Västsaharanätverk möte. Vi
            fick bland annat höra om den senaste utvecklingen i förhandlingarna
            om Västsaharas framtida status. Jag å min sida berättade om den
            resa jag och min kollega Peter Rådberg gjorde i februari till
            El-Aaiún, där vi fick möjlighet att träffa både regimtrogna och
            de som drabbats av regimen. Bland annat träffade vi människor
            som ingående berättade om den tortyr de utsatts för i marockanska
            fängelser efter det att de gripits när de försökt hjälpa gamla
            tanter och barn att ta sig ur lägret Gdeim Izik då den marockanska
            militären på några få timmar jämnade lägret med marken. De släpptes
            sedan, eftersom de inte hade begått några brott.
          </note>
          <note>
            Men Marocko är just ett sådant land som EU och Sverige särbehandlar,
            precis som man särbehandlat andra länder i Medelhavsområdet trots
            att de flagrant brutit mot de mänskliga rättigheterna. Libyen
            är ett exempel, Syrien likaså. Det är bra med morötter för att
            få fart på demokratiutveckling i länder, men man får inte vara
            blind för vad som faktiskt pågår.
          </note>
          <note>
            Fru talman! Under hösten lämnade Miljöpartiet in en kommittémotion
            där vi påtalade vikten av att regeringen inte ska göra skillnad
            i dialogen om dödsstraff med länder beroende på om det handlar
            om diktaturer eller demokratier. Anledningen är naturligtvis uppenbar.
            Det görs skillnad. Med vissa länder tas frågan om dödsstraff och
            brott mot mänskliga rättigheter upp som en självklarhet, medan
            regeringen i andra fall är mer tystlåten. I riksdagen är vi dock
            överens. Jag har därför valt att inte reservera mig till förmån
            för vår egen motion. Det är viktigt att vi i riksdagen kan stå
            enade i denna viktiga fråga.
          </note>
          <note>
            I riksdagen talar vi ofta med en gemensam röst gentemot omvärlden,
            medan regeringen i stället hänvisar till Catherine Ashton. Kampen
            mot dödsstraffet är en sådan fråga där vi i riksdagen är eniga
            över partigränserna. Det tar sig uttryck på olika sätt, i utrikesutskottets
            betänkanden, i olika tvärpolitiska nätverk som engagerar sig i
            olika regioner eller länder i världen och inte minst i riksdagens
            grupp för mänskliga rättigheter som träffas en gång i månaden
            för att skriva brev till olika länders regeringar och myndigheter
            och protestera mot bland annat utdömda dödsstraff. Mottagarna
            av de brev som vi skickar finns både i demokratiska stater och
            i diktaturer. I MR-gruppen tar vi inte politiska hänsyn beroende
            på var i världen brottet begås, utan vi ser till dödsstraffet
            eller brottet mot mänskliga rättigheter i sig.
          </note>
          <note>
            Det är viktigt att den åtskillnaden inte görs. Dödsstraffet är
            lika vidrigt om det verkställs i USA, Vitryssland eller Kina.
            Att dödsstraff år 2010 fortfarande utdöms och att avrättningar
            faktiskt genomförs är något som vi i riksdagen med kraft tar avstånd
            från, så också i utskottets betänkande.
          </note>
          <note>
            Fru talman! Trenden när det gäller dödsstraff är till övervägande
            delen positiv, enligt Amnesty. På ett år har antalet av organisationen
            bekräftade avrättningar minskat från 714 till 527. Då räknas naturligtvis
            inte Kina in, eftersom ingen vet hur många som avrättas där. Det
            vi vet är att antalet brukar vara större än i resten av världens
            länder tillsammans.
          </note>
          <note>
            Positivt är att antalet länder som avskaffat dödsstraffet fortsätter
            att öka. Däremot är det inte positivt att antalet länder som genomförde
            avrättningar ökade till 23 år 2010, i jämförelse med 2009, då
            det var 19, och att antalet länder som avkunnade dödsdomar ökade
            till minst 67 år 2010, i jämförelse med 56 år 2009.
          </note>
          <note>
            År 2010 var det som vanligt fem länder som stod för de flesta
            avrättningarna. Och det var inte bara diktaturer.
          </note>
          <note>
            I Kina avrättades tusentals, i Iran minst 252, i Nordkorea minst
            60, i Jemen minst 53 och i USA 46. När det gäller Iran är siffrorna
            väldigt osäkra, eftersom det finns indikationer på att det kan
            vara omkring 300 till.
          </note>
          <note>
            År 2010 benådade 20 länder dödsdömda fångar eller omvandlade
            dödsdomar. Bland annat fick de tre sista dödsdömda i Kuba sina
            straff omvandlade i december 2010. Men det fanns fortfarande,
            enligt Amnestys siffror, vid 2010 års slut minst 17 833 dödsdömda
            runt om i världen.
          </note>
          <note>
            Fru talman! Hösten 2007 besökte jag FN:s generalförsamling. En
            av de frågor som diskuterades flitigt av den svenska representationen
            var resolutionen om dödsstraff, eftersom vissa länder ville mjuka
            upp den i stället för att skärpa den, medan våra utsända diplomater
            arbetade för en skärpning. Det såg då ut som om uppfattningarna
            i världen om dödsstraffet var på väg åt helt fel håll.
          </note>
          <note>
            Det är därför glädjande att FN:s generalförsamlings årliga dödsstraffsresolution
            den verkar ju komma varje år som nu uppmanar stater med dödsstraff
            att införa ett moratorium mot avrättningar fick starkare stöd
            2010 än tidigare år.
          </note>
          <note>
            När det gäller antalet länder som avskaffat respektive hade kvar
            dödsstraffet i mars 2011 ser det ut så här:
          </note>
          <note>
            Det är 96 länder som har avskaffat dödsstraffet för alla brott.
            Det är 9 länder som har avskaffat dödsstraffet i fredstid. Det
            är 34 länder som har avskaffat dödsstraffet i praktiken.
          </note>
          <note>
            Sammanlagt är det nu 139 länder som har avskaffat dödsstraffet
            i sin lagstiftning eller i praktiken. 58 länder har det kvar i
            lagstiftningen, och de har också verkställt dödsdomar under senare
            år.
          </note>
          <note>
            Om man tittar på frågan om genomförda avrättningar 2010 regionalt
            ser det ut så här:
          </note>
          <note>
            I Afrika genomförde fyra länder avrättningar under 2010. Det
            var Botswana, Ekvatorialguinea, Somalia och Sudan.
          </note>
          <note>
            I Asien var det Bangladesh, Japan, Kina, Malaysia, Nordkorea,
            Singapore, Taiwan och Vietnam.
          </note>
          <note>
            I Europa och Centralasien var det bara Vitryssland som gjorde
            det.
          </note>
          <note>
            I Mellanöstern och Nordafrika var det Bahrain, Egypten, Jemen,
            Irak, Iran, Libyen, palestinska myndigheten, Saudiarabien och
            Syrien. Och i alla pågår, som vi vet, den arabiska våren med större
            eller mindre intensitet.
          </note>
          <note>
            I Nord- och Sydamerika var USA det enda land som genomförde avrättningar,
            men antalet dödsdomar i USA minskar stadigt. Det är väl också
            vad vi förväntar oss av ett land som utåt sett står för demokrati
            och mänskliga rättigheter. Det är ett land som vi också förväntar
            oss att vår regering diskuterar frågan om dödsstraffet med, likaväl
            som vi förväntar oss att frågan diskuteras med Kina.
          </note>
          <note>
            Fru talman! På regeringens hemsida kan vi läsa:
          </note>
          <note>
            Ingen får utsättas för tortyr eller annan grym, omänsklig eller
            förnedrande behandling eller bestraffning. Förbudet mot tortyr
            kan i dag sägas vara en folkrättslig regel som staterna inte kan
            avtala bort. Sverige arbetar aktivt mot alla former av tortyr
            och kroppsstraff.
          </note>
          <note>
            Att förbudet inte kan avtalas bort, eller outsourcas, verkar
            vissa länder ta lätt på, likaså att konventionen förbjuder överlämning
            av fångar till andra staters myndigheter om det finns risk för
            tortyr. Jag har många gånger påtalat hur lättvindigt Sverige brukar
            ta på risken att återvändande asylsökande utsätts för tortyr vid
            hemkomsten, men just det är inte föremål för det här betänkandet.
            Däremot hanteras en motion om vikten av att lyfta frågan om att
            leva upp till tortyrkonventionen i dialogen med USA och med Irak
            efter Wikileaks tidigare avslöjanden om att USA lämnat över fångar
            som sedan torterats av irakiska myndigheter.
          </note>
          <note>
            Överlämningarna av tusentals fångar pågick under en period från
            början av 2009 till juli 2010 enligt just ett avtal mellan USA
            och Irak. Det är inte särskilt troligt att USA var ovetande om
            att tortyr användes. Det torde vara ett uppenbart brott mot folkrätten,
            så som den beskrivs på regeringens hemsida, att USA i det här
            fallet överlämnar fångar enligt ett avtal som inte ens innehöll
            några villkor för att garantera en korrekt behandling av fångarna
            eller skydd av deras mänskliga rättigheter.
          </note>
          <note>
            Om Sverige arbetar aktivt mot alla former av tortyr och dödsstraff
            kan vi inte backa från uppgiften att ta den diskussionen också
            med USA. Är det någon man kan tala med borde det väl ändå vara
            med vänländer, andra demokratier. Sverige borde absolut också
            tala med Irak om att tortyr inte är acceptabelt under några omständigheter.
          </note>
          <note>
            Det är inte utan att man ännu en gång måste ifrågasätta avtalet
            om Camp Ashraf, som USA slöt med Irak, med tanke på hur Irak nu
            har agerat i lägret. Mänskliga rättigheter gäller alla, oavsett
            vad man tidigare har ägnat sig åt. Mänskliga rättigheter brukar
            vara honnörsord i regeringens utrikesdeklarationer. Det är dags
            att visa det i praktisk handling och utan att göra åtskillnad
            beroende på vilket land det är som bryter mot dem.
          </note>
          <note>
            Därmed yrkar jag också bifall till reservation 2.
          </note>
          <note type="speaker">
            Anf. 140 JULIA KRONLID (SD):
          </note>
          <note>
            Fru talman! Jag vill börja med att yrka bifall till reservation
            4.
          </note>
          <note>
            Mänskliga rättigheter i svensk utrikespolitik är ett stort och
            omfattande och mycket viktigt arbete. FN:s deklaration om mänskliga
            rättigheter är ett grundläggande rättesnöre i detta arbete. Det
            finns många viktiga områden att prata om, men jag väljer i dag
            att uppehålla mig vid dödsstraff, rättigheter för kvinnor och
            barn, samt sexuell och reproduktiv hälsa och rättigheter.
          </note>
          <note>
            Fru talman! I FN:s deklaration om mänskliga rättigheter utgör
            rätten till liv själva grunden för samtliga mänskliga rättigheter.
            Sverigedemokraterna instämmer med utskottet att dödsstraff strider
            mot de mest grundläggande humanitära principerna, eftersom man
            ger någon rätten att ta livet av en annan människa.
          </note>
          <note>
            Att verka för att fler länder avskaffar dödsstraffet och för
            att miniminormer och rättssäkerhet följs i de länder som ännu
            inte avskaffat dödsstraffet är ett viktigt arbete i försvaret
            av allas grundläggande rätt till liv. Att avrättningar fortfarande
            sker av barn, mentalt sjuka och funktionsnedsatta och att avrättningar
            kan ske med grymma och barbariska metoder är särskilt oacceptabelt
            och något som måste motverkas.
          </note>
          <note>
            Fru talman! I många länder saknar barn möjligheter till god hälsovård,
            omvårdnad och utbildning. Jag har själv under tiden jag arbetade
            i Papua Nya Guinea bevittnat det fruktansvärda i att barn dör
            därför att det saknas tillräcklig sjukvård. Många barn är offer
            för de värsta formerna av barnarbete, sexuellt utnyttjande, olika
            former av våld och diskriminering, barnäktenskap och könsstympning.
            Att barn ska behöva utsättas för sådan behandling är ofattbart
            och något som måste motverkas.
          </note>
          <note>
            Sverigedemokraterna instämmer med utskottet att de grundläggande
            principerna i FN:s barnkonvention om barnets rätt till liv och
            utveckling och att barnets bästa ska vara vägledande i alla beslut
            som rör barn ska vara centrala i arbetet för mänskliga rättigheter
            i andra länder.
          </note>
          <note>
            Fru talman! Kvinnors situation är i många länder svår med verklig
            diskriminering av kvinnor på många områden. Viktiga steg för att
            stärka kvinnors ställning är att verka för kvinnors demokratiska
            rättigheter så att de kan få rätten att tala fritt och delta i
            politiskt och offentligt liv.
          </note>
          <note>
            Andra viktiga områden är att kvinnor ska ha rätt att säga nej
            till sex, inte bli utsatta för sexuella övergrepp, könsrelaterat
            eller hedersrelaterat våld samt att kvinnor ska ha samma rättsäkerhet
            som män och likhet inför lagen. Det borde vara en självklarhet.
          </note>
          <note>
            Sverigedemokraterna instämmer i att det inom området sexuell
            och reproduktiv hälsa och rättigheter finns många viktiga frågor
            såsom insatser för att minska mödradödligheten genom god sjukvård
            och ökad säkerhet under graviditet och förlossning, arbete mot
            könsstympning samt information och upplysning om preventivmedel
            för god familjeplanering och för att minska spridning av hiv/aids.
          </note>
          <note>
            Vi ställer oss dock kritiska till regeringens framställning av
            hur dialoger med andra länder ska föras i frågor som rör sexuell
            och reproduktiv hälsa och rättigheter, främst när det gäller abortfrågan.
            Sverigedemokraterna anser att i frågor som inte faller inom ramen
            för vad som är grundläggande mänskliga rättigheter måste Sverige
            ha en mer ödmjuk inställning och inte ställa orimliga krav på
            att andra länder måste acceptera svenska värderingar, exempelvis
            i utbyte mot bistånd.
          </note>
          <note>
            Sverigedemokraterna anser att materialet Dialog för förändring
            som används för att utbilda ambassadörer i att föra dialog om
            sexuell och reproduktiv hälsa har en för enkelriktad och onyanserad
            bild av abort. I en sann och öppen dialog med andra länder måste
            det finnas rum för utbyte av erfarenheter och kunskap och en förståelse
            för att alla länder inte har samma synsätt som Sverige.
          </note>
          <note>
            Sverigedemokraterna instämmer i vikten av att verka för mänskliga
            rättigheter i andra länder, men abort är inte en mänsklig rättighet
            enligt internationella konventioner. Detta är därför ett tydligt
            exempel på när Sverige går över gränsen och inte respekterar andra
            länders synsätt.
          </note>
          <note>
            Sverigedemokraternas allmänna hållning är en grundläggande respekt
            för varje lands suveränitet och för den kultur och värdegrund
            som finns. Däremot fördömer vi enskilda handlingar, lagar, kulturer
            och regimer som strider mot grundläggande mänskliga rättigheter.
          </note>
          <note>
            Fru talman! I reservation 3 av Socialdemokraterna, Miljöpartiet
            och Vänsterpartiet framhålls det att abort borde räknas som en
            mänsklig rättighet internationellt. I utskottets förslag stöder
            man regeringens arbete med SRHR-frågor sexuell och reproduktiv
            hälsa och rättigheter där det också uttalats att abort ryms inom
            ramen för mänskliga rättigheter.
          </note>
          <note>
            Abort är en komplex och svår fråga. Sverigedemokraterna menar
            att det finns många aspekter som måste lyftas fram och problematiseras.
            Om man menar att abort ska räknas som en mänsklig rättighet glömmer
            man helt bort att det finns flera parter involverade i abortfrågan,
            framför allt kvinnan och fostret.
          </note>
          <note>
            Inom EU, i Sverige och i andra länder i världen finns skilda
            åsikter och inga självklara svar i den mycket svåra frågan om
            när det ofödda fostret eller barnet ska räknas som ett liv värt
            att skyddas. Har Sveriges riksdag rätt att avgöra när mänskligt
            liv ska skyddas eller inte skyddas i andra länder?
          </note>
          <note>
            En grundläggande mänsklig rättighet är rätten till liv, och om
            Sverige samtidigt ska verka för att det blir en mänsklig rättighet
            att släcka liv kommer de mänskliga rättigheterna i så fall att
            bli mycket motsägelsefulla. Rätten till liv bör fortsätta att
            vara själva grunden för alla mänskliga rättigheter.
          </note>
          <note>
            Sverigedemokraterna instämmer i att situationen är problematisk
            i länder där aborter är helt förbjudet och man inte ens tillåter
            abort om kvinnans liv är i fara eller om kvinnan blivit gravid
            efter ett sexuellt övergrepp. Det verkar dock som om övriga partiers
            syfte med att påverka andra länders abortpolitik inte bara handlar
            om att föra dialog med länder där aborter är förbjudet, utan det
            verkar också handla om att ställa krav på länder att göra aborter
            fria och överföra den svenska synen i abortfrågan som bland annat
            innebär att det endast handlar om kvinnans kropp. Man vill inte
            prata om fostret. Man förringar och fördömer dem som menar att
            även fostret har rätt till liv. Om man vill göra aborter fria
            förringar man också helt problematiken med flickaborter som vi
            kan se är stor i till exempel Kina och Indien.
          </note>
          <note>
            När man i utskottets förslag talar om att verka för fri abort
            för alla kvinnor kan man också fråga sig om man menar att abort
            ska kunna ske fritt fram till födelseögonblicket, eller ska det
            finnas någon övre gräns? Ska länderna införa samma lagstiftning
            som i Sverige, eller ska tidsgränsen för fri abort sättas till
            12 veckor som i de flesta länder i EU för att det ska vara godkänt?
            Innebär det då att vi ska sätta press på länder i Europa som har
            behovsprövad abort, till exempel Finland, Island och Storbritannien?
          </note>
          <note>
            Om abort ska vara en mänsklig rättighet, som oppositionen framför
            i reservation 3, kan man också fråga sig var gränsen ska gå. Eller
            menar man att abort i alla lägen ska kunna hävdas som en mänsklig
            rättighet? Jag vill framföra att vi måste se att frågan inte är
            så enkel.
          </note>
          <note>
            Om vi ska föra dialog med andra länder i abortfrågan måste vi
            problematisera frågan och även lyfta de etiska dilemman som finns.
            I Sverige, där aborter kan beviljas efter vecka 18, har det framkommit
            att foster ibland överlever en abort och kan leva upp till en
            timma innan de får ligga och självdö. Detta måste innebära ett
            djupt obehag för både fostret, kvinnan och vårdpersonalen. Det
            finns samtidigt fall i Sverige och i andra länder där foster som
            fötts i vecka 2122 har överlevt. Ändå utförs aborter i vecka 22
            i Sverige. Borde vi inte fundera på om dessa överlevande, aborterade
            foster ska räknas som barn? Och kan vi verkligen onyanserat verka
            för abort som en mänsklig rättighet när barnkonventionen samtidigt
            säger att barnet har rätt till liv och utveckling till det yttersta
            av samhällets resurser? En mänsklig rättighet borde rimligen vara
            att få leva.
          </note>
          <note>
            Sverigedemokraterna ser att det finns en problematik med illegala
            aborter i länder där abort är förbjudet. Att kvinnor dör i illegala
            aborter är djupt tragiskt. Vi måste dock ha en bredare syn och
            problematisera frågan mer i stället för att enbart lösa problemet
            genom att pressa andra länders abortlagstiftning. Det är inte
            rimligt att kvinnor ska behöva ställas inför en sådan situation
            att de utifrån olika omständigheter känner en så stark press att
            de utsätter sig för risken med osäkra och illegala aborter.
          </note>
          <note>
            Det är viktigt att varje land får göra en problemanalys över
            till exempel kvinnors ekonomiska utsatthet, kvinnors rättsliga
            status, att ensamstående mammor blir stigmatiserade, att kvinnor
            får dålig information om och dålig tillgång till preventivmedel,
            att kvinnor blir utsatta för sexuella övergrepp, och att kvinnor
            riskerar att utsättas för hedersmord, lynchning eller publik avrättning
            på grund av sex utanför äktenskapet. Därefter bör varje land hitta
            komplexa lösningar på ett komplext problem.
          </note>
          <note>
            Fru talman! Vi måste se till riskerna med att införa fri abort
            i ett land med patriarkala system, där kvinnor knappt har någon
            egen talan i rättssystemet eller i familjen och se till risken
            att hänsynslösa män än mer kan utnyttja kvinnor och sedan pressa
            dem till abort mot deras vilja.
          </note>
          <note>
            Om mottagarlandet inte har utrustning för att utföra säkra och
            normala förlossningar måste vi se att det finns en stor risk att
            även lagliga aborter inom landets sjukvård skulle bli förenade
            med stora risker. Vi måste rimligtvis informera om att även säkra
            lagliga aborter innebär risker och kan innebära komplikationer
            både fysiskt och psykiskt till och med i länder med välutvecklad
            sjukvård. Jag tycker att jag har saknat detta i dag.
          </note>
          <note>
            Fru talman! Det har kommit uttalanden från Socialdemokraterna
            om att vi inte har något att lära av andra länder när det gäller
            sexuell och reproduktiv hälsa. Hur kan politiker i Sverige, som
            har de högsta aborttalen i Norden, som är det enda land i Europa
            som har fri abort upp till vecka 18 och som har stora problem
            med könssjukdomar, säga att vi inte har något att lära av andra
            länder inom detta område? Om vi inte kan lyssna på andra länder
            med en annan syn än vi har i abortfrågan, hur ska vi då kunna
            förvänta oss att de ska lyssna på Sverige?
          </note>
          <note>
            Fru talman! Jag vill avsluta med att säga att i våra relationer
            till andra länder vill Sverigedemokraterna betona vikten av en
            fri och öppen dialog och respekt för andra länders kultur och
            värdegrund. Saker som i decennier har setts som självklara i Sverige
            i abortfrågan har på senare tid börjat debatteras och lyftas fram,
            vilket visar på att abortfrågan inte är så enkel och självklar.
          </note>
          <note>
            Samtidigt som vi verkar för mänskliga rättigheter i andra länder
            måste vi värna viktiga demokratiska värden. Sverige som i flera
            avseenden är förebild när det gäller demokrati, öppenhet och åsiktsfrihet
            måste börja visa att detta gäller även i relation till andra länder.
          </note>
          <note>
            Avslutningsvis yrkar jag avslag på reservation 3 och bifall till
            vår reservation nr 4.
          </note>
          <note type="speaker">
            Anf. 141 CARIN RUNESON (S) replik:
          </note>
          <note>
            Fru talman! Det var med ganska stor förvåning jag läste texten
            i Julia Kronlids och Sverigedemokraternas reservation, och jag
            blir inte mindre förvånad av att höra Julia Kronlids anförande
            här. Till viss del tycker jag, fru talman, att Julia Kronlid pratar
            emot sig själv.
          </note>
          <note>
            När det gäller abortfrågan, som är en stor och ofta diskuterad
            fråga när vi pratar om SRHR och kvinnors rättigheter, tycker jag
            och vi socialdemokrater att det viktigaste i sammanhanget är att
            kvinnan har rätt till sin egen kropp.
          </note>
          <note>
            Jag läser i reservationen att vi ska ha större ödmjukhet och
            visa mer respekt för de kulturella skillnader som finns i synen
            på frågor inom SRHR-området och att vi är enkelriktade.
          </note>
          <note>
            Jag skulle vilja, fru talman, att Julia Kronlid lite mer utförligt
            förklarar vad denna ödmjukhet och respekt som saknas innebär.
            Visserligen står det att det gäller regeringens arbete, och jag
            ska väl inte företräda regeringen. Men det går inte att komma
            ifrån att vi i övriga partier i stort sett och i allt väsentligt
            har samma uppfattning i dessa frågor. Jag vill att Julia Kronlid
            utvecklar det hela lite mer.
          </note>
          <note type="speaker">
            Anf. 142 JULIA KRONLID (SD) replik:
          </note>
          <note>
            Fru talman! Först och främst vill jag kommentera att kvinnan
            har rätt till sin egen kropp. Ja, det är klart att kvinnan har
            rätt till sin egen kropp. Men jag vill framföra att vi också måste
            våga lyfta fram att det finns två parter involverade vid en abort
            kvinnan och fostret.
          </note>
          <note>
            Tidigare i Sverige har det varit en naturlig diskussion att det
            finns ett etiskt dilemma mellan kvinnans intresse och fostrets
            intresse. Det ser man till exempel i ett betänkande från 1994,
            där det gjordes vissa förändringar av abortlagstiftningen. I betänkandet
            fanns en utredning med som hette Utredningen om det ofödda barnet
            . I betänkandet står att utredningen ser kvinnan och fostret som
            två individer som är skyddsvärda och att fostret inte enbart kan
            ses som en del av kvinnans kropp, även om det långt fram i graviditeten
            är beroende av kvinnans kropp för sin utveckling. Vidare står
            det i betänkandet att enligt utredningen måste man ibland låta
            den enas intressen gå före den andras, och att fostrets intresse
            ska börja väga tyngre allteftersom fosterutvecklingen fortskrider.
          </note>
          <note>
            Det jag vill lyfta fram är att vi måste våga prata om abort utifrån
            flera intressen. När det gäller att respektera kultur i andra
            länder kan det vara så att man i deras kultur betonar just detta
            etiska dilemma med att se både till fostret och till kvinnan.
          </note>
          <note>
            Vi måste se att om vi ska vara pådrivande och påverka andra i
            frågan kan det också komma tillbaka på så vis att andra länder
            som har en mer restriktiv abortpolitik ska börja sätta press på
            oss. I Europa har de flesta länder fri abort upp till vecka 12,
            och vi har kanske inte alls chans att få igenom vår politik. Vi
            måste se till risken att vi får anpassa oss till de andra. Tycker
            vi att det är okej att andra ska lägga sig i vår abortlagstiftning
            i Sverige?
          </note>
          <note type="speaker">
            Anf. 143 CARIN RUNESON (S) replik:
          </note>
          <note>
            Fru talman! Julia Kronlid sade i sitt anförande att många barn
            runt om i världen saknar möjlighet till god omvårdnad. Det håller
            jag med om. Om man sätter det i relation till kvinnor som tvingas
            föda många barn mot sin vilja, kvinnor som inte klarar av att
            ta hand om sina barn och kvinnor som kanske avlider på grund av
            alltför många graviditeter förbättrar man inte tillvaron för de
            barn som föds till världen.
          </note>
          <note>
            Dessutom, fru talman, lever vi i skilda världar. Om vi tittar
            på exempelvis Latinamerika är det inte ovanligt att det är barn
            som blir gravida. Det är unga flickor, ned till nio års ålder
            för övrigt precis som i Etiopien, som jag nämnde i mitt anförande
            som tvingas föda barn. Då tycker jag att det är horribelt att
            prata om någonting annat än att det är abort som gäller. Barn
            ska inte föda barn. Kvinnor som redan har fött många barn och
            inte orkar mer måste ha rätt att bestämma att de vill göra abort.
            Det är samma sak när det gäller de många våldsövergrepp som begås
            runt om i världen.
          </note>
          <note>
            Jag vill ställa en fråga, fru talman. Tycker Julia Kronlid att
            det är rimligt att så unga kvinnor flickor som fortfarande är
            tonåringar och ibland inte ens har hunnit bli det ska tvingas
            föda barn?
          </note>
          <note type="speaker">
            Anf. 144 JULIA KRONLID (SD) replik:
          </note>
          <note>
            Fru talman! Det jag vill lyfta fram är vad vi ska tänka på om
            vi ska föra en dialog om aborter med länder som har en extremt
            restriktiv abortpolitik där man förbjuder aborter helt och hållet,
            även när det är risk för kvinnans liv eller när någon har blivit
            utsatt för ett sexuellt övergrepp. Vi kan se att det handlar om
            ett övergrepp om någon som är ett barn blir gravid.
          </note>
          <note>
            Visst kan det finnas en problematik i sådana situationer, men
            det jag vill framföra är att vi måste problematisera. Vi måste
            lyfta fram etiska dilemman, och vi måste ha respekt för andras
            syn i abortfrågan.
          </note>
          <note>
            Nu handlar det inte bara om det som Carin Runeson talar om att
            vi ska se till extremt tragiska fall. Vi ska tydligen också tala
            för fri abort i alla länder. Vi ska påverka Storbritannien, Finland
            och Island som har behovsprövad abort att ändra sin abortlagstiftning.
            Vi ska försöka överföra svensk abortlagstiftning, som har brister.
            Det har kommit fram att foster överlever.
          </note>
          <note>
            Jag menar att vi måste nyansera hur vi för över frågan om abort
            till andra länder och hur vi påverkar andra länder. Det vill jag
            lyfta fram.
          </note>
          <note>
            Jag vill också påpeka något när det gäller detta att barn föds
            till svåra förhållanden. Ska kvinnor behöva pressas att göra abort
            för att de är fattiga? Vi måste hjälpa kvinnorna att behålla sina
            barn. Vi måste hjälpa de kvinnor som vill behålla sina barn så
            att de kan göra det. Vi ska inte säga: Det här landet är så fattigt
            så där får de abortera sina barn! Vi måste sätta in insatserna
            så att de har råd att behålla sina barn. Det kan inte vara en
            ursäkt för att vi ska införa en liberal abortlagstiftning att
            mammorna är fattiga.
          </note>
          <note type="speaker">
            Anf. 145 HANS LINDE (V):
          </note>
          <note>
            Fru talman! Vänsterpartiet vill att Sverige ska vara ett land
            som står upp för alla mänskliga rättigheter oavsett var, när och
            med vilka motiv de kränks och inskränks.
          </note>
          <note>
            De mänskliga rättigheterna är, som det beskriv som i FN:s deklaration
            om de mänskliga rättigheterna, odelbara och inbördes beroende
            och har universell giltighet. De här orden upprepas ofta, men
            får inte förminskas till ett mantra. Menar man allvar med de högstämda
            talen måste de också få konsekvenser.
          </note>
          <note>
            Det går inte att tala om mänskliga rättigheter samtidigt som
            man exporterar vapen till diktaturer. Det går inte att vara en
            förkämpe för mänskliga rättigheter i världen samtidigt som man,
            som Sveriges handelsminister gjorde nyligen, äter älg med Syriens
            vice premiärminister i Arvfurstens palats. Det går inte att slå
            vakt om alla människors lika värde så länge som man sätter likhetstecken
            mellan mänskliga rättigheter och mäns rättigheter. Man kan inte
            heller plocka ut delar ur FN-konventioner och betrakta de mänskliga
            rättigheterna som ett smörgåsbord och ändå tro att man ska kunna
            hitta helhetslösningar.
          </note>
          <note>
            För oss vänsterpartister är de medborgerliga och politiska rättigheterna,
            som mötesfrihet, yttrandefrihet och rätten att organisera sig,
            förutsättningar för att världens fattiga och maktlösa ska kunna
            kräva sin rätt till arbete, bostad och sjukvård. På samma sätt
            är de ekonomiska, sociala och kulturella rättigheterna förutsättningar
            för att världens fattiga och maktlösa ska kunna delta i samhällets
            beslutsfattande, organisera sig och utnyttja sin yttrandefrihet.
          </note>
          <note>
            Inskränkningar i de politiska rättigheterna kan därför aldrig
            ursäktas med sociala framsteg. På samma sätt kan vi inte heller
            blunda för fattigdom eller brist på utbildning eller för att människor
            är hemlösa bara med hänvisning till att de har de formella medborgerliga
            och politiska rättigheterna. Om man inte har som utgångspunkt
            att de politiska och medborgerliga rättigheterna såväl som de
            ekonomiska, social och kulturella rättigheterna verkligen är odelbara
            kommer de politiska rättigheterna, som yttrandefrihet, mötesfrihet
            och organisationsrätt, i realiteten att förminskas till en lyx
            för världens välbeställda och mäktiga.
          </note>
          <note>
            Fru talman! I Swaziland deltog fackföreningsaktivisten Sipho
            Jele i förstamajfirandet förra året när polisen i landet med våld
            och brutalitet slog till mot demonstrationen. Sipho Jele misshandlades
            svårt. Han greps och dog sedan i häktet på grund av sina skador.
          </note>
          <note>
            Den 3 februari förra året hittades Vanessa Zepeda Alonzo mördad
            i Honduras huvudstad Tegucigalpa. Hon var aktiv i motsvarigheten
            till Försäkringsanställdas förbund. Vittnen uppgav att kroppen
            bar tecken på att hon hade dödats genom att hon hade blivit överkörd
            av en bil.
          </note>
          <note>
            I Turkiet fängslades Seher Tümer den 17 april 2009 efter att
            hon hade uppmärksammat spädbarnsdödligheten på det sjukhus där
            hon var fackligt aktiv. Hon åtalades vid fem tillfällen för att
            slutligen i mars förra året dömdas till sju år och fyra månaders
            fängelse.
          </note>
          <note>
            Sipho Jele, Vanessa Zepeda Alonzo och Seher Tümer är tyvärr inte
            isolerade fall. I går presenterade LO, TCO och Amnesty här i Sverige
            en rapport om de fackliga rättigheterna i världen under 2010.
            Det var en dyster läsning.
          </note>
          <note>
            I Sverige förknippar vi fackliga rättigheter med rätten att teckna
            kollektivavtal och bättre arbetsvillkor. Men i alldeles för många
            delar av vår värld är fackliga rättigheter en fråga om liv och
            död. Under 2010 dödades 90 personer bara för att de utnyttjade
            den grundläggande mänskliga rättigheten att organisera sig fackligt.
            Colombia toppar statistiken, och Guatemala kommer på andra plats.
            Det understryker att kampen för verklig demokrati och mänskliga
            rättigheter i Latinamerika långt ifrån är vunnen.
          </note>
          <note>
            2 500 fängslades förra året på grund av sitt fackliga engagemang.
            5 000 löntagare förlorade sitt arbete bara på grund av att de
            hade krävt sina grundläggande rättigheter. Lägg därtill de 73
            miljoner barn under tio år som arbetar runt om på jorden och de
            12 miljoner människor som arbetar under tvång. Det är ett modernt
            slaveri. I jordens drygt 5 200 exportfrizoner, där våra väskor,
            våra skor och våra T-shirtar tillverkas, arbetar i dag 42 miljoner
            människor under vidriga arbetsförhållanden med låga löner och
            ofta med obefintliga möjligheter att organisera sig fackligt.
            Behöver jag tillägga att 80 procent av dem som jobbar i dessa
            exportfrizoner är kvinnor?
          </note>
          <note>
            Fackliga rättigheter är mänskliga rättigheter, och vi kan också
            se i land efter land hur just fackföreningsrörelsen är bland de
            tydligaste försvararna av demokrati och mänskliga rättigheter
            i stort. Det har inte minst understrukits den här våren i både
            Egypten och Tunisien.
          </note>
          <note>
            Ska Sverige vara en kraft för mänskliga rättigheterna kan därför
            inte de fackliga rättigheterna ignoreras i Sveriges handelspolitik,
            när vi agerar i Internationella valutafonden och Världsbanken
            eller när vi utformar vår biståndspolitik. Därför, fru talman,
            vill jag yrka bifall till reservation 7.
          </note>
          <note>
            Fru talman! Vi lever i ojämställd värld där mannen är norm och
            kvinnan ständigt är undantaget. Generella beskrivningar av världen
            utgår därför nästan alltid från mäns erfarenheter och mäns behov.
            Kvinnornas erfarenheter, å andra sidan, osynliggörs eller beskrivs
            som särintressen. En utrikespolitik utan ett tydligt feministiskt
            perspektiv som synliggör diskriminering och förtryck av kvinnor
            kommer att vara en politik av män och för män.
          </note>
          <note>
            Carin Runeson har förtjänstfullt pratat om mödradödlighet här
            tidigare, och jag vill fortsätta med den frågan. Mödradödlighet
            är inte bara en jämställdhetsfråga, utan det är en grundläggande
            rättighetsfråga. Att ha makten över sin egen kropp och att kunna
            uttrycka sin egen sexualitet på sina egna villkor är grundläggande
            och universella mänskliga rättigheter, men det är rättigheter
            som alltför ofta kränks.
          </note>
          <note>
            Varje dag dör 1 000 kvinnor för att de har blivit gravida. 350
            000 kvinnor går förlorade varje år. Enligt Staffan Bergström,
            professor vid Karolinska Institutet, dör varje år fler kvinnor
            och spädbarn i samband med graviditeter än i aids, malaria och
            tuberkulos tillsammans. Och då är graviditet inte ens en sjukdom.
            Orsaken är uppenbar. Kvinnor har fråntagits makten över sina egna
            kroppar, och världens makthavare väljer gång på gång att prioritera
            helt andra saker än att bekämpa mödradödligheten.
          </note>
          <note>
            I dag saknar 200 miljoner kvinnor tillgång till preventivmedel,
            och i 68 länder är abort förbjudet. Bland flickor mellan 15 och
            19 år är mödradödlighet den vanligaste dödsorsaken. Hur ska vi
            kunna bekämpa fattigdom, hur ska vi kunna bygga demokrati och
            hur ska vi kunna öka respekten för de mänskliga rättigheterna
            utan alla dessa unga kvinnor som går förlorade varje år?
          </note>
          <note>
            Men det går att bekämpa mödradödligheten. Vårt eget land är ett
            utmärkt exempel på detta. I dag är risken att dö i samband med
            en graviditet här i Sverige 1 på 17 400 födslar. Samma siffra
            för det afrikanska landet Niger är 1 på 7 födslar. Vi vet att
            99 procent av de kvinnor som dör i samband med graviditet dör
            i ett fattigt land. Nyckeln till förändring har varit att erkänna
            att kvinnors rättigheter är mänskliga rättigheter, att erkänna
            att rätten till sin kropp, rätten till sin reproduktion och rätten
            till sin sexualitet är grundläggande mänskliga rättigheter oavsett
            vilket kön man har, oavsett vilken sexualitet man har och oavsett
            var på jorden man är född. Därför vill jag yrka bifall till reservation
            3.
          </note>
          <note>
            Fru talman! Till sist vill jag lyfta upp frågan om de mänskliga
            rättigheternas universella giltighet. Det är en central del i
            FN:s deklaration om de mänskliga rättigheterna att alla människor
            på vår jord har samma mänskliga rättigheter. Oavsett om man är
            manlig riksdagsledamot i Sverige, hbt-person i Uganda eller kvinna
            i Nicaragua har man exakt samma rättigheter.
          </note>
          <note>
            Inget land på det här jordklotet kan hänvisa till kultur, religion
            eller historia för att hävda att någon enda av deras medborgare
            ska förvägras en enda av de mänskliga rättigheterna. Vi brukar
            vara eniga om detta, i alla fall i retoriken. Men jag noterar
            att Sverigedemokraterna i sin reservation frångår denna viktiga
            princip om att de mänskliga rättigheterna är universella och omfattar
            varenda människa som lever på detta jordklot.
          </note>
          <note>
            När det kommer till frågor om sexuell och reproduktiv hälsa och
            kvinnors och hbt-personers rättigheter anser Sverigedemokraterna
            att Sverige måste visa större ödmjukhet och respekt för kulturella
            skillnader. Man hävdar vidare att man inte får gå över gränsen
            när det handlar om kvinnors och hbt-personers grundläggande internationella
            mänskliga rättigheter.
          </note>
          <note>
            Vad är det för kulturella skillnader man syftar på? Ska vi vara
            ödmjuka inför det lagförslag som nu diskuteras i Uganda där man
            vill införa dödsstraff för samkönade relationer? Ska vi visa respekt
            för de diskussioner som nu pågår i Litauen om att man ska kunna
            fängsla människor därför att de har spridit positiv information
            om homosexualitet? Inom vilka gränser ska Sverige hålla sig när
            det gäller Nicaragua, där vi ser ett land som har infört ett totalt
            abortförbud? Där förvägras kvinnor rätten till sin egen kropp
            även om graviditeten riskerar deras liv, även om de har blivit
            utsatta för våldtäkt och till och med om de har blivit utsatta
            för incest.
          </note>
          <note>
            Låt mig därför avslutningsvis vara tydlig på denna punkt: För
            mig som vänsterpartist är det en självklarhet att alla, oavsett
            kön eller sexuell läggning, ska åtnjuta lika rättigheter. Sverige
            ska stå upp och bekämpa alla brott mot de mänskliga rättigheterna,
            oavsett var, när och med vilka motiv de kränks eller inskränks.
            I den kampen hoppas jag att Sveriges regering inte ska känna några
            som helst gränser.
          </note>
          <note>
            I detta anförande instämde Désirée Liljevall, Carin Runeson och
            Olle Thorell (alla S) samt Bodil Ceballos (MP).
          </note>
          <note type="speaker">
            Anf. 146 JULIA KRONLID (SD) replik:
          </note>
          <note>
            Fru talman! Jag tror inte att Hans Linde lyssnade på ett enda
            ord i mitt anförande. Jag var tydlig med att Sverigedemokraterna
            står upp för mänskliga rättigheter och att vi fördömer lagar,
            kulturer och regimer som strider mot grundläggande mänskliga rättigheter.
            Alla de saker som Hans Linde räknar upp, såsom incest och diskriminering
            av hbt-personer, innebär brott mot grundläggande mänskliga rättigheter.
            Jag förstår inte anklagelserna i Hans Lindes påhopp. Jag har varit
            mycket tydlig med att vi står upp för mänskliga rättigheter.
          </note>
          <note>
            Det jag vill framföra är att när man ska ställa krav på länder
            att ha svenska värderingar som inte har med grundläggande mänskliga
            rättigheter att göra, när vi ska försöka överföra svensk abortlagstiftning
            till andra länder och över huvud taget inte respektera deras syn
            på frågan, då blir det problematiskt.
          </note>
          <note>
            Hans Linde vill göra abort till en mänsklig rättighet. Att göra
            abort är en sista utväg i en svår situation, och abort är en svår
            etisk fråga. Om abort ska vara en mänsklig rättighet som alla
            länder i Europa ska respektera, hur ska det då tillämpas, vill
            jag fråga Hans Linde. Ska abort kunna hävdas som en mänsklig rättighet
            i alla lägen? I Indien och Kina är flickaborter ett stort problem.
            Ska det verkligen vara en mänsklig rättighet att förhindra flickor
            att födas av den enda anledningen att de anses ha fel kön?
          </note>
          <note>
            Ser inte Hans Linde att om abort görs till en mänsklig rättighet
            strider det mot den grundläggande mänskliga rättigheten rätten
            till liv?
          </note>
          <note type="speaker">
            Anf. 147 HANS LINDE (V) replik:
          </note>
          <note>
            Fru talman! Jag kan rekommendera Julia Kronlid att läsa FN:s
            deklaration om mänskliga rättigheter. Där står tydligt och klart
            att rätten till hälsa är en grundläggande mänsklig rättighet.
            Rätten till liv är en grundläggande mänsklig rättighet.
          </note>
          <note>
            Julia Kronlid sade tidigare att det är en mänsklig rättighet
            att få leva. Vad händer då med de 70 000 kvinnor på vårt jordklot
            som varje år dör i samband med en illegal abort? Det blir nämligen
            konsekvensen när man inskränker kvinnors rätt till deras egen
            kropp. Det innebär inte att man stoppar aborterna. Det innebär
            att man flyttar dem från sjukhusen och läkarmottagningarna ut
            till gränderna, byarna, sovrummen. Där genomför kvinnor i stället
            sina aborter, med den typen av lagstiftning. Kvinnor betalar med
            sin hälsa och sitt liv för den typen av politik.
          </note>
          <note>
            Julia Kronlid sade att vi ska vara mer ödmjuka och respektfulla.
            Inför den typen av politik som resulterar i att kvinnors liv avslutas
            känner jag ingen ödmjukhet. Jag är inte beredd att visa någon
            som helst respekt för den typen av lagstiftning.
          </note>
          <note>
            Vidare sade Julia Kronlid att jag hade missförstått Sverigedemokraterna.
            Jag har läst den reservation de har skrivit. Låt oss då få höra
            i vilka fall vi ska visa större ödmjukhet. När ska vi visa ökad
            respekt? I vilka fall ska vi sätta gränser för vårt engagemang
            för de mänskliga rättigheterna? Kan Julia Kronlid ge något konkret
            exempel?
          </note>
          <note>
            Låt oss ta Polen som exempel, ett land inte särskilt långt härifrån.
            Just nu har vi ett fall i Europarådet som gäller Polen. Man har
            dragit Polen inför rätta för att en kvinna med en tarmsjukdom
            förvägrades rätt till sjukvård eftersom läkaren genom att hänvisa
            till sitt samvete inte ville ge henne den behandling och sjukvård
            hon behövde för att det kunde skada fostret. Den kvinnan dog senare
            i missfall. Är det någonting som vi ska vara ödmjuka inför och
            visa respekt för?
          </note>
          <note type="speaker">
            Anf. 148 JULIA KRONLID (SD) replik:
          </note>
          <note>
            Fru talman! När det gäller illegala aborter lyfter Sverigedemokraterna
            fram att vi måste diskutera frågan utifrån flera infallsvinklar.
            Vi behöver se till bakgrunden, till varför kvinnor utsätter sig
            för risken med illegal abort. Vi behöver påverka länder att bekämpa
            sexuella övergrepp, fattigdom, kvinnors ekonomiska utsatthet och
            skadliga patriarkala samhällsstrukturer liksom att ensamma mammor
            blir stigmatiserade, att kvinnor får dålig information om och
            dålig tillgång till preventivmedel. Vi måste bekämpa hedersmord,
            lynchning och publik avrättning på grund av sex utanför äktenskapet.
            Det finns många frågor.
          </note>
          <note>
            Om vi ska föra dialog med länder i abortfrågan, för att minska
            problemet med illegala aborter i länder där abort är förbjudet,
            menar jag att vi måste kunna ha respekt för andra synsätt än det
            svenska. I Sverige finns en fördömande attityd mot dem som vill
            problematisera abortfrågan och lyfta fram frågan om livets uppkomst.
            Dessutom finns det flera parter i abortfrågan kvinnan, pappan
            och fostret.
          </note>
          <note>
            Om jag som politiker ska representera ett land med synen att
            även fostret ska ha vissa mänskliga rättigheter skulle jag inte
            vilja mötas av den attityd som jag ser hos Hans Linde i dag, att
            inte ha någon förståelse för en annan syn i abortfrågan. Sverigedemokraterna
            verkar vara det enda parti som har en mer balanserad hållning
            när det gäller andra länders rätt till egen åsikt.
          </note>
          <note>
            Fru talman! Hans Linde ville ha exempel på när vi ska visa andra
            länder respekt. Jag tyckte att jag var mycket tydlig med att vi
            måste problematisera det etiska dilemmat med abort. Vi måste kunna
            se att det finns olika åsikter. Lagstiftningen ser väldigt olika
            ut i olika länder. Man har behovsprövad abort i länder som Finland,
            Storbritannien och Island. Ska vi tvinga dem att ändra sin lagstiftning
            också?
          </note>
          <note type="speaker">
            Anf. 149 HANS LINDE (V) replik:
          </note>
          <note>
            Fru talman! Nu säger Julia Kronlid att vi ska bekämpa fattigdomen,
            stärka kvinnors rättigheter, öka tillgången till preventivmedel.
            Hur då, Julia Kronlid? Du kanske inte bara ska läsa FN:s allmänna
            deklaration om mänskliga rättigheter utan också din egen budgetmotion.
            Sverigedemokraterna har i år föreslagit en minskning av det svenska
            biståndet med 10 miljarder kronor. Var tredje biståndskrona vill
            Sverigedemokraterna ta bort. Hur ska vi då kunna bekämpa fattigdomen?
            Hur ska vi kunna öka tillgången till preventivmedel när Sverigedemokraterna
            vill skära ned biståndet så kraftigt?
          </note>
          <note>
            Jag var nyligen i Afghanistan och besökte en skola för unga barnmorskor
            i Samanganprovinsen. Ska det svenska stödet till dem också dras
            tillbaka? Ska Sverige avveckla biståndet till de kvinnoorganisationer
            i Nicaragua som fått svenskt stöd för att kämpa för kvinnors rättigheter?
            Jag tycker att Julia Kronlid egentligen borde få förklara sig.
            Nu har hon ingen ytterligare replik, men jag hoppas att hon får
            möjlighet att senare i debatten förklara hur Sverigedemokraterna
            ska bekämpa fattigdomen samtidigt som de skär ned biståndet kraftigt.
          </note>
          <note>
            Låt mig vara tydlig med att rätten att bestämma över sin egen
            kropp för mig som vänsterpartist är en grundläggande mänsklig
            rättighet. Det är en grundläggande mänsklig rättighet att få uttrycka
            sin sexualitet på sina egna villkor. Jag blir lite frågande när
            Julia Kronlid säger att det inte är en mänsklig rättighet. Vad
            är rätten att bestämma över sin egen kropp då?
          </note>
          <note>
            Julia Kronlid säger också att det här är en komplex och svår
            fråga för det handlar om att släcka liv. Kom då ihåg, Julia Kronlid,
            att den politik du förespråkar innebär att liv släcks, att mammors
            liv släcks. Vi har runt om i världen 70 000 kvinnor som varje
            år dör för att de har regeringar som fråntagit dem makten över
            deras egen kropp.
          </note>
          <note type="speaker">
            Anf. 150 ELISABETH BJÖRNSDOTTER RAHM (M):
          </note>
          <note>
            Fru talman! Mänskliga rättigheter är en självklarhet för de flesta
            av oss som bor och lever i Sverige, men för miljontals människor
            är det något som över huvud taget inte existerar.
          </note>
          <note>
            Vi har under våren sett människor i Mellanöstern och Nordafrika
            kämpa för demokrati och mänskliga rättigheter. Vi vet att i Vitryssland
            fängslas människor som uttrycker sina åsikter, i Kongo fortsätter
            inbördeskriget med våld och systematiska våldtäkter mot civilbefolkningen
            och i Europa utsätts tusentals barn, kvinnor och män för människohandel.
            Varje dag, hela tiden, kränks de mänskliga rättigheterna både
            i vår absoluta närhet och i resten av världen.
          </note>
          <note>
            Mänskliga rättigheter kan tyckas ha en självklar innebörd men
            är ett stort och komplext ämne. Orden mänskliga rättigheter och
            deras betydelse kan få olika innebörd beroende på vem man frågar.
            För mig är mänskliga rättigheter att jag oavsett kön och sexuell
            läggning får uttrycka mina åsikter i ord och text, att jag får
            vara med och påverka genom exempelvis allmänna val och att jag
            utan risk för repressalier kan delta i demonstrationer.
          </note>
          <note>
            Mänskliga rättigheter innebär för mig också att den som har ett
            handikapp eller är funktionshindrad ska kunna gå och handla, kunna
            gå till hårfrisörskan och kunna förstå information så att han
            eller hon kan nyttja sina demokratiska rättigheter. Det betyder
            också att jag har rätt till lön och skäliga avtal i det arbete
            jag utför och att jag kan bestämma över min egen kropp. Vidare
            betyder det att jag, om jag begår ett brott, har rätt till en
            försvarare och en rättvis rättegång utan att riskera dödsstraff
            och tortyr. Så är det för mig, men det är långt ifrån den verklighet
            många människor i dag lever i.
          </note>
          <note>
            Jag kommer i mitt anförande i dag att koncentrera mig på de mänskliga
            rättigheterna, eller snarare avsaknaden av dem, när det gäller
            kvinnors situation.
          </note>
          <note>
            Under de åtta minuter jag har kvar av mitt anförande kommer tio
            kvinnor att bli våldtagna i Kongo. Det sker just nu. Under ett
            dygn är det ungefär 1 100 kvinnor som utsätts för systematiska
            våldtäkter i Kongo.
          </note>
          <note>
            I krig är systematiska våldtäkter inget nytt. Det har i alla
            tider varit ett av alla vapen för att bryta ned människor och
            samhällen. Bara i vår tid kan jag nämna Bosnien, Rwanda och Kongo,
            länder där våldtäkter blivit och är en del av krigföringen. Vi
            kan i dagens tidning läsa om hur Libyens ledare Gaddafi ger sina
            soldater Viagra för att de på ett systematiskt sätt ska våldta
            landets kvinnor.
          </note>
          <note>
            Därför är det positivt att mellanstatliga överenskommelser har
            slutits och att den internationella krigsdomstolen i Haag har
            fastslagit att våldtäkt i krig är ett krigsbrott.
          </note>
          <note>
            Det kanske viktigaste genombrottet för att våldtäkt i krig ska
            betraktas som ett internationellt krigsbrott är resolution 1820
            från 2008 som erkänner våldtäkt som ett krigsbrott. Vidare fördömer
            den våldtäkt och andra former av sexualiserat våld i konfliktsituationer
            och fastställer att våldtäkt även kan utgöra brott mot mänskligheten
            och folkmord. Även resolution 1888 från 2009 är viktig. Den innebär
            bland annat att generalsekreteraren utsett ett särskilt sändebud
            för att leda och koordinera arbetet för att motverka det sexuella
            våldet under och efter konflikter. År 2010 utsågs EU-kommissionären
            Margot Wallström till FN:s särskilda representant för att bevaka
            sexuellt våld i krigsdrabbade situationer.
          </note>
          <note>
            Fru talman! FN-organet WHO uppskattar att det finns mellan 100
            och 140 miljoner kvinnor i världen som lever med sviterna av könsstympning
            och att tre miljoner flickor könsstympas årligen.
          </note>
          <note>
            Könsstympning utförs oftast på flickor i åldrarna fyra till åtta
            år, men ibland även på veckogamla spädbarn, på flickor i tonåren
            eller på unga kvinnor sedan de fött sitt första barn. Kvinnlig
            könsstympning är ett allvarligt hälsoproblem för flickor och kvinnor
            på grund av de medicinska riskerna med ingreppet. På många håll
            i Afrika och Mellanöstern utförs ingreppet av outbildade traditionella
            barnmorskor, äldre kvinnor i byn eller barberare. Ofta används
            smutsiga instrument som knivar, glasskärvor eller rakblad. Ingreppet
            genomförs vanligtvis utan bedövning. Könsstympning medför långsiktiga
            fysiska och känslomässiga komplikationer. Smärta, stress, infektioner
            och psykiska problem kan uppstå efter ingreppet. Dessutom blir
            det riskfyllt vid barnafödsel, och kvinnans sexualliv blir ofta
            mycket smärtsamt och svårt.
          </note>
          <note>
            Kvinnlig könsstympning handlar i många fall om kontroll av kvinnors
            sexualitet. Krav på att kvinnor ska vara oskuld när äktenskap
            ingås är ett skäl till att ingreppet utförs. Kvinnlig omskärelse
            är nära knuten till identitet och en traditionell syn på kvinnlighet.
          </note>
          <note>
            Traditionen att könsstympa kvinnor har troligen existerat i 3
            000 år. Det finns olika teorier om var och varför sedvänjan uppstod,
            men ingen kan med säkerhet fastställa det. Människor som är angelägna
            om att bevara traditionen med kvinnlig könsstympning betraktar
            den ofta som ett religiöst påbud, men det finns inte något stöd
            i religionen för könsstympning.
          </note>
          <note>
            Med stöd av bland annat FN:s barnkonvention har arbetet mot de
            skadliga ingreppen kunnat resultera i att många länder infört
            lagar som förbjuder könsstympning. Men endast ett fåtal länder
            har en specifik lag. Dessa länder är Benin, Togo, Uganda, Norge,
            Sverige, Storbritannien, Australien, USA och nu senast Kenya,
            som i april införde en lag om förbud mot könsstympning. I Kenya
            röstades lagen igenom enhälligt efter att parlamentsledamoten
            Sophia Abdi Noor i ett unikt och känslofyllt inlägg berättat om
            när hon själv blev könsstympad som flicka. I Sverige riskerar
            den som utför omskärelse av en flickas eller kvinnas könsorgan
            tio års fängelse.
          </note>
          <note>
            Regeringen fortsätter sitt arbete för att stärka kvinnors säkerhet
            med att fokusera på bistånd till kvinnor och jämställdhet. Våld
            mot kvinnor och flickor utgör i sig ett hinder för jämställdhet
            och en rättvis och hållbar global utveckling.
          </note>
          <note>
            Fru talman! Människohandel beskrivs ofta som vår tids slaveri.
            Människohandel, eller trafficking, anses utgöra en av de mest
            vinstbringande formerna av organiserad brottslighet. Enligt FN
            är människohandeln den snabbast växande formen av organiserad
            brottslighet. Människohandel kan ha som syfte att tvinga människor
            till arbetskraftsexploatering och organtransplantationer. Men
            människohandel för sexuella ändamål är den vanligaste formen,
            där framför allt unga kvinnor och flickor är brottsutsatta. Syftet
            med människohandel för sexuella ändamål är våldtäkt, sexuellt
            tvång och utnyttjande i prostitution och pornografi.
          </note>
          <note>
            Handel med människor är ett stort problem. Kvinnor och barn är
            särskilt utsatta, i synnerhet i de länder och regioner som präglas
            av fattigdom och socialt utanförskap. Den gränsöverskridande människohandeln
            transporterar kvinnor från ett ursprungsland till ett destinationsland
            genom ett eller flera genomfartsländer. Därmed är det omöjligt
            för ett land att på egen hand motarbeta människohandeln. Inom
            ramen för EU, Europarådet och FN har flera konventioner och rättsakter
            antagits.
          </note>
          <note>
            Regeringen har som mål att minska den organiserade brottsligheten
            och människohandeln genom förebyggande och brottsbekämpande insatser
            i ursprungs-, transit- och destinationsländer.
          </note>
          <note>
            Sveriges engagemang för de mänskliga rättigheterna, vår utrikespolitik
            och vårt utvecklingsarbete ska även fortsättningsvis präglas av
            en strävan och en förhoppning om en värld där människor kan leva
            utan fruktan och rädsla, där individens frihet är förutsättningslös
            och där var och en har rätt och möjlighet att skapa sig ett drägligt
            liv.
          </note>
          <note>
            Mänskliga rättigheter rymmer stora och komplexa frågor som påverkar
            människors liv runt om i hela världen. Sverige har bra samarbeten
            med EU och FN. Jag tycker det är positivt att vi fortsätter arbetet
            med att få Sverige att ingå i FN:s råd för mänskliga rättigheter.
          </note>
          <note>
            UN Women skapades av FN i juli 2010. Det är en sammanhållen enhet
            inom FN för jämställdhet mellan könen och kvinnors medbestämmande.
            Erfarenheter har visat att när kvinnoorganisationer deltar i fredsförhandlingar
            och beslutsprocesser på alla nivåer, ökar chanserna för hållbar
            fred och säkerhet för hela samhället. Jag är även stolt över att
            vår representant i FN, Magnus Lennartsson, är vice ordförande
            för UN Women.
          </note>
          <note>
            Våldtäkter som vapen i krig, kvinnlig könsstympning och människohandel
            med sexuell exploatering är allvarliga kränkningar av de mänskliga
            rättigheterna. Vi måste samarbeta och ställa krav på att andra
            länder ska kunna åstadkomma en varaktig förändring. Allt som sker
            påverkar även oss i Sverige. Kvinnor som fallit offer för människohandel
            säljs eller färdas genom vårt land. Kvinnor som utsatts för våldtäkter
            i krig söker asyl här. Flickor som växer upp i Sverige blir trots
            den svenska lagstiftningen utsatta för könsstympning.
          </note>
          <note>
            Vi måste och ska fortsätta att vara i framkant när det gäller
            att arbeta för att stärka de mänskliga rättigheterna, både globalt
            och på hemmaplan.
          </note>
          <note>
            I detta anförande instämde Christian Holm (M).
          </note>
          <note type="speaker">
            Anf. 151 BODIL CEBALLOS (MP) replik:
          </note>
          <note>
            Fru talman! Jag tänker på flera saker av det Elisabeth Björnsdotter
            Rahm sade, bland annat hur viktigt det är att vi visar att Sverige
            har ett engagemang för mänskliga rättigheter i världen. Häromdagen
            deltog vi i ett panelsamtal om mänskliga rättigheter, eller snarare
            bristen på mänskliga rättigheter, i norra Irak eller södra Kurdistan;
            man kan kalla det vad man vill. Jag upplever att vi är överens.
            Alla vi som satt i panelen var väldigt överens om vad som egentligen
            behövs. Vi var också överens om att det behövs en gemensam röst.
            Det betyder så oerhört mycket för mottagarna, för dem som är i
            det andra landet, att vi talar med en gemensam röst.
          </note>
          <note>
            Men många gånger är det väldigt svårt att hitta den svenska rösten
            i djungeln. Det gäller till exempel beträffande Syrien. Syriska
            medborgare har kommit hit och frågat mig: Vad tycker Sverige?
            Vad säger Sverige? Jo, Carl Bildt säger att vi säger samma sak
            som Catherine Ashton har sagt när hon har uttalat sig; det gäller
            också för oss. Men då hittar man det inte. De hittade det inte.
          </note>
          <note>
            Vi här i riksdagen är ju, vilket jag också tog upp i mitt anförande
            tidigare, väldigt ofta överens om de här frågorna. Hur kan vi
            då vara tydligare utåt för att det svenska engagemanget också
            ska synas, så att mottagarna av det ser det?
          </note>
          <note>
            Jag undrar också över en annan sak. Jag förstod inte riktigt
            detta med mänskliga rättigheter. Vi har ju haft mycket diskussioner
            om de ekonomiska, sociala och kulturella rättigheterna. Under
            förra mandatperioden hade vi rätt mycket diskussioner om det.
            Alliansen värderar ju inte de ekonomiska, sociala och kulturella
            rättigheterna lika högt som de andra, har vi fått intryck av.
            Där skulle jag vilja höra om det är någon ändring i politiken
            nu för tiden.
          </note>
          <note type="speaker">
            Anf. 152 ELISABETH BJÖRNSDOTTER RAHM (M) replik:
          </note>
          <note>
            Fru talman! Jag håller med dig, Bodil Ceballos: Det är jätteviktigt
            att vi är tydliga och att vi är enade i vad vi tycker om mänskliga
            rättigheter. Det är ju inte förhandlingsbart över huvud taget.
            Här gäller det att vi talar högt och tydligt, och det upplever
            jag att vi gör.
          </note>
          <note>
            Jag upplever att Carl Bildt, som jag citerade i vårt samtal med
            den kurdiska församlingen, gör det. Jag upplever att vi har en
            väldigt klar och tydlig röst varenda gång vi tar upp de här diskussionerna
            i alla sammanhang.
          </note>
          <note>
            Sverige är ett litet land. Tillsammans använder vi oss av EU
            som en resurs för att vara ännu tydligare i våra åsikter om de
            mänskliga rättigheterna, för där är vi helt överens.
          </note>
          <note>
            Jag tycker inte att vår politik när det gäller sociala, kulturella
            eller ekonomiska rättigheter har förändrats. Jag tycker att vi
            har samma åsikter som vi alltid har haft.
          </note>
          <note>
            Som jag sade i mitt anförande är grunden för att bygga mänskliga
            rättigheter att man har en demokrati, och det är det som saknas
            i många länder. Utan riktig demokrati i ett land kan vi inte bygga
            mänskliga rättigheter heller.
          </note>
          <note type="speaker">
            Anf. 153 BODIL CEBALLOS (MP) replik:
          </note>
          <note>
            Fru talman! Då tolkar jag det som att politiken inte har förändrats
            och att det fortfarande är de medborgerliga och politiska rättigheterna
            som står över de ekonomiska, sociala och kulturella, även om man
            alltid säger att de är odelbara och universella. När man då inte
            kan utkräva de ekonomiska, sociala och kulturella rättigheterna
            i alla länder blir det svårt. Där har vi alltid haft olika uppfattning.
          </note>
          <note>
            Min uppfattning är att det är svårt att kräva sina rättigheter
            när man inte har mat i magen. De ekonomiska och sociala rättigheterna
            är alltså precis lika viktiga som de andra inte viktigare men
            precis lika viktiga.
          </note>
          <note>
            Låt mig återgå till detta med Sveriges engagemang. Du säger att
            Sverige är ett litet land och att vi genom EU kan vara en starkare
            röst. Sverige har alltid haft ett gott rykte när det gäller att
            stå upp för de mänskliga rättigheterna, och det är ju inte ett
            problem i sig, men problemet uppstår när människor i andra länder
            väntar sig att få höra just Sveriges röst eftersom vi har detta
            goda rykte. Vi har alltid varit de som först har sagt ifrån, men
            nu väntar vi in att Catherine Ashton och alla utrikesministrarna
            ska komma överens, och sedan kommer det, långt om länge, ett ganska
            urvattnat uttalande. Sedan finns det på någon hemsida i Bryssel
            som folk inte tittar på särskilt ofta. Jag brukar inte gå in och
            titta där särskilt ofta. Jag går in på regeringens hemsida för
            att se om det finns något, eller så får man titta på Carl Bildts
            blogg eller på hans twitter. Det är de vägar vi har för att se
            vad regeringen egentligen tycker.
          </note>
          <note>
            Jag menar att vi här i riksdagen, som ju till stor del är överens
            i de här frågorna, borde vara ett föredöme också. Vi kan faktiskt
            också uttrycka vår åsikt så att människor i andra länder de som
            är mottagarna också uppfattar att den är en svensk position.
          </note>
          <note type="speaker">
            Anf. 154 ELISABETH BJÖRNSDOTTER RAHM (M) replik:
          </note>
          <note>
            Fru talman! Sverige har ett gott rykte när det gäller mänskliga
            rättigheter. Vi har egentligen det bästa ryktet i hela världen,
            fick jag höra häromdagen när vi besökte Svenska institutet. Givetvis
            ska vi vara väldigt stolta över det och använda det för att göra
            vår röst hörd.
          </note>
          <note>
            Jag håller inte riktigt med om att vi har en otydlig röst gentemot
            resten av världen. Jag tycker att vi är duktiga på att ta upp
            problemen, föra fram våra åsikter och ställa krav på andra länder
            när det gäller bland annat brott mot de mänskliga rättigheterna.
          </note>
          <note>
            Jag håller med om att om man ska kunna bygga demokrati är det
            naturligtvis en förutsättning att man har mat i magen för att
            man ska kunna utnyttja sina mänskliga rättigheter. Där är vi i
            princip överens.
          </note>
          <note type="speaker">
            Anf. 155 ISMAIL KAMIL (FP):
          </note>
          <note>
            Fru talman! Sveriges utrikespolitik präglas av engagemang och
            försvar av mänskliga rättigheter, både bilateralt och multilateralt.
          </note>
          <note>
            Det gäller att agera både regionalt och globalt för att dels
            främja respekten för de mänskliga rättigheterna, dels att vara
            den tydliga rösten när det gäller att påtala kränkningar av dessa
            rättigheter. Sverige ska därför alltid vara en central aktör till
            försvar av mänskliga rättigheter men också ett stöd för fred och
            säkerhet i världen.
          </note>
          <note>
            Fru talman! Den allmänna förklaringen om de mänskliga rättigheterna
            antogs av FN:s generalförsamling redan 1948. Det är 63 år sedan.
            Den slog fast grundläggande normer för mänskliga rättigheter som
            är överordnade politiska, ekonomiska, kulturella och religiösa
            skillnader. Normerna är bindande för alla världens stater. Det
            är en skyldighet för alla stater att värna alla människors lika
            värde och rättigheter. De mänskliga rättigheterna ska gälla för
            alla oavsett land, kultur eller specifik situation. Ingen regering
            får hävda särskilda eller specifika förhållanden, exempelvis religion,
            kultur eller tradition, som skäl för att kränka de mänskliga rättigheterna.
          </note>
          <note>
            Fru talman! Sverige ska därför ställa upp när FN efterfrågar
            hjälp, såväl när det gäller fredsframtvingande som fredsbevarande
            insatser. Omsorgen om och engagemanget för mänskliga rättigheter
            ligger i Sveriges intresse, liksom en förhoppning om en värld
            där människor ska kunna leva i fred och frihet utan fruktan och
            nöd.
          </note>
          <note>
            Med glädje kan vi i dag notera att regeringen återigen publicerar
            rapporter om mänskliga rättigheter i världens länder efter ett
            visst uppehåll.
          </note>
          <note>
            Folkrätten och respekt för mänskliga rättigheter har alltid spelat
            en central och framträdande roll i Sveriges utrikespolitik. Regeringen
            konstaterade också i 2011 års utrikesdeklaration prioriteringen
            med arbetet med att stärka sambandet mellan demokrati, mänskliga
            rättigheter och en utveckling byggd på rättsstatens principer.
            Denna inriktning i regeringens politik är välkommen och utgör
            en viktig roll i arbetet för fred och säkerhet.
          </note>
          <note>
            Fru talman! Genom Lissabonfördraget har EU fått nya möjligheter
            att globalt främja demokrati och mänskliga rättigheter. En rad
            instrument och initiativ är i dag knutna till EU:s främjande av
            mänskliga rättigheter. Brott mot mänskliga rättigheter får aldrig
            passera ostraffat.
          </note>
          <note>
            Det är också glädjande att se hur Sveriges regering verkar så
            att en stark avdelning för mänskliga rättigheter och demokrati
            byggs upp inom den europeiska utrikestjänsten för att kunna på
            ett effektivare sätt bidra till genomförande av EU:s gemensamma
            normverk och utarbeta lokala MR-strategier.
          </note>
          <note>
            Fru talman! Sverige har i januari 2011 deklarerat sin kandidatur
            till att bli medlem i FN:s råd för mänskliga rättigheter för perioden
            20122015. Sverige har varit observatör i rådet sedan det bildades
            2006. Medlemskap i detta råd skulle ge Sverige en aktiv roll och
            en viktig arena för att driva angelägna och aktuella människorättsfrågor,
            och Sverige kan bidra konstruktivt till översyn av rådets arbete.
          </note>
          <note>
            Ett starkt och väl fungerande FN är en förutsättning för försvar
            av mänskliga rättigheter samt underlättar att finna vägar och
            politiska lösningar för olika globala problem. Ett starkt och
            fungerande FN är garanten för fred och stabilitet i världen. Det
            blir i så fall lättare att skydda människor mot folkmord, brott
            mot krigets lagar och brott mot mänskligheten.
          </note>
          <note>
            Fru talman! Demokrati och respekt för mänskliga rättigheter utgör
            en grund för en bättre värld där barnets rättigheter skyddas,
            där kvinnans rättigheter garanteras, där diskriminering på arbetsplatsen
            och förföljelsen på grund av sexuell läggning och könsidentitet
            förebyggs.
          </note>
          <note>
            För att lättare skydda och försvara mänskliga rättigheter gäller
            att stärka rollen för den internationella brottmålsdomstolen som
            den enda internationella domstolen för att granska brott mot mänskligheten,
            folkmord och krigsförbrytelser.
          </note>
          <note>
            Den mest aktuella fråga vi möter i dag är frågan om demokrati
            i Mellanöstern och Nordafrika. Det gäller att diktaturregimerna
            i Libyen, Jemen och Syrien ersätts med demokrater som tar över
            makten i dessa länder. På så sätt kommer stabiliteten och freden
            att stärkas i Mellanöstern och Nordafrika.
          </note>
          <note>
            Vi behöver i dag ha en mer aktiv roll i frågan. Det har varit
            en viss passivitet. Det är dags att vi alla tillsammans funderar
            på det och stärker Sveriges roll i den frågan.
          </note>
          <note type="speaker">
            Anf. 156 STAFFAN DANIELSSON (C):
          </note>
          <note>
            Fru talman! Jag har nu förmånen att för Centerpartiet få göra
            ett inlägg om mänskliga rättigheter i svensk utrikespolitik. Mänskliga
            rättigheter är en av de största frågor som finns att slåss för
            och att diskutera.
          </note>
          <note>
            Det finns några nyansskillnader mellan partierna vilket återspeglar
            sig i reservationerna. Så som det ska vara i en demokrati. Men
            det som är helt dominerande och tillfredsställande i betänkandet
            är den massiva samstämmighet som finns i dessa frågor i vårt land
            och mellan de politiska partierna.
          </note>
          <note>
            Det som också genomsyrar betänkandet är hur Europeiska unionen
            på samma vis som Sverige står upp i arbetet för frihet, demokrati
            och mänskliga rättigheter världen över. Styrkan för Sverige i
            att kunna driva dessa frågor på egen hand men också inom EU och
            som delaktig i allt det EU gör på dessa områden är mycket glädjande.
          </note>
          <note>
            Det är svårt att riktigt inse, tror jag, den betydelse det har
            att Europeiska unionen entydigt är en pådrivande kraft på vår
            kontinent och i världen för allt det som dagens betänkande handlar
            om, frihet, demokrati och respekt för mänskliga rättigheter.
          </note>
          <note>
            Människor är människor på gott och på ont. Det finns så mycket
            värme, gemenskap och sammanhållning mellan människor i världen,
            i går och i dag. Samtidigt finns fruktansvärda brott, övergrepp
            och förtryck mot människor i helt ofattbara proportioner genom
            hela mänsklighetens historia och så än i dag.
          </note>
          <note>
            Totalitära förtryckarregimer som nazismen och kommunismen har
            under det gångna seklet begått omätbara grymheter och brott mot
            de mänskliga rättigheterna som drabbat hundratals miljoner människor
            genom tortyr, mord, svält, fängelse, deportation, fångläger och
            så vidare. Självfallet har dessa drabbade människor inte heller
            fått någon chans att verka demokratiskt mot de brott som vederfarits
            dem.
          </note>
          <note>
            Låt mig med avsky utöver Hitlernazismens och Stalinkommunismens
            omätbara förbrytelser nämna även Kommunistkina, de kommunistiska
            Röda Khmererna i Kambodja och Nordkoreas hemska regim, som fortfarande
            består. I varje utpekad regim som jag nämnde döljer sig så mycket
            mänskligt lidande, tragedier och brott mot mänskliga rättigheter
            att det är helt omöjligt att greppa och förstå.
          </note>
          <note>
            Sveriges folk har haft den stora lyckan att undslippa både nazismens
            och sovjetkommunismens omätbara förtryck och brott mot mänskliga
            rättigheter, som skedde helt nära oss på andra sidan Östersjön.
            Det är utmärkt att Sverige samstämmigt och sedan länge så hårt
            driver på för en bättre värld där mänskliga rättigheter respekteras.
          </note>
          <note>
            I betänkandet redovisas även andra regimer och länder i dag som
            förtrycker människor och som motarbetar frihet, demokrati och
            mänskliga rättigheter. Låt mig nämna bara några exempel: Iran
            och Libyen. Låt oss hoppas att utvecklingen i många arabländer
            kommer att ge beständiga resultat i form av frihet och demokrati
            och inte landa i nya förtryckarregimer med andra förtecken.
          </note>
          <note>
            Ett enigt utskott står bakom att Sverige starkt driver på för
            dödsstraffets avskaffande. Utvecklingen går ändå åt rätt håll,
            vilket redovisas i betänkandet. I Europa är det endast ett land
            som genomför avrättningar, Vitryssland, nog sagt.
          </note>
          <note>
            Jag vill ändå redovisa Amnestys uppgifter om de förfärande mängder
            dödsstraff som fortfarande verkställs. Jag vet att Bodil Ceballos
            var inne på det, men det skadar inte att nämnas dubbelt upp.
          </note>
          <note>
            I Kina handlar det sannolikt om tusentals människor. Man redovisar
            inte detta, vilket är fruktansvärt i sig. I Iran avrättades minst
            252 förra året, i Nordkorea minst 60, i Jemen minst 53, i USA
            46, i Saudiarabien minst 27, i Libyen minst 18 och i Syrien minst
            17. Ordet minst säger väldigt mycket om de länder som kategoriseras
            så, med uppenbar brist på insyn, öppenhet och demokrati.
          </note>
          <note>
            Avslutningsvis vill jag för kammaren läsa upp delar ur den välskrivna
            och oerhört tänkvärda inledningen i detta utskottsbetänkande.
            Varje mening har en tyngd och utrymme för eftertanke: Arbetet
            med att främja demokrati, mänskliga rättigheter och hållbar utveckling
            genomsyrar den svenska utrikespolitiken. Sverige ska vara en tydlig
            röst i världen för de mänskliga rättigheterna och ska agera bilateralt,
            genom Europeiska unionen (EU) och multilateralt för att de mänskliga
            rättigheterna ska genomföras och efterlevas fullt ut i alla världens
            länder.
          </note>
          <note>
            Sveriges stora engagemang för de mänskliga rättigheterna, vår
            utrikespolitik och vårt utvecklingssamarbete speglar våra förhoppningar
            om en värld där människor kan leva fria, utan fruktan och nöd.
            De mänskliga rättigheterna värnar individens grundläggande behov
            och syftar till att garantera friheter och ge förutsättningar
            för ett drägligt liv för alla. Det är legitimt att reagera och
            påtala kränkningar av dessa rättigheter då förtryckta människor
            just därför att de är förtryckta sällan har möjlighet att själva
            hävda sina intressen.
          </note>
          <note>
            Genom Lissabonfördraget har EU fått nya möjligheter att på ett
            mer sammanhållet sätt vara en utrikespolitisk aktör till stöd
            för fred, säkerhet och mänskliga rättigheter.
          </note>
          <note>
            Förenta nationernas (FN) generalförsamling antog 1948 den allmänna
            förklaringen om de mänskliga rättigheterna. Alla stater har en
            skyldighet att värna alla människors lika värde och rättigheter.
            Dessa folkrättsliga åtaganden måste nu omsättas i praktisk handling
            över hela världen.
          </note>
          <note>
            Med detta, fru talman, yrkar jag bifall till utskottets förslag
            i betänkandet och avslag på reservationerna.
          </note>
          <note type="speaker">
            Anf. 157 DÉSIRÉE PETHRUS (KD):
          </note>
          <note>
            Fru talman! Jag måste redan inledningsvis säga att jag har en
            känsla av att jag tyvärr kommer att dra över min anmälda talartid.
            Jag blev så engagerad av det här betänkandet. Det är så många
            olika områden som är oerhört viktiga.
          </note>
          <note>
            Det vi debatterar i dag är mänskliga rättigheter i svensk utrikespolitik.
            Det betyder väldigt mycket för många människor att vi i Sverige
            har en stark röst i den frågan. Det är ett motionsbetänkande som
            behandlar ett stort antal viktiga motioner från allmänna motionstiden.
            Det är alltså ingen proposition eller förslag från regeringen.
            Frågorna spänner över områden som exempelvis folkrätten, barns
            rättigheter, kvinnors rättigheter, skydd mot tortyr och dödsstraff
            samt diskriminering på grund av sexuell läggning.
          </note>
          <note>
            Vi kristdemokrater menar att om människovärdet ska stå i fokus,
            måste arbetet för att skydda och värna mänskliga fri- och rättigheter
            vara ett huvudmål för utrikespolitiken. Därför är det bra att
            regeringen har satt upp just demokrati och mänskliga rättigheter
            som ett av de tre prioriterade områdena i sin utrikes- och biståndspolitik.
            Det handlar inte om att påtvinga andra länder en västerländsk
            syn på mänskliga rättigheter utan om att främja sådana allmänmänskliga
            värderingar som gäller för mänskliga relationer i hela världen.
          </note>
          <note>
            För att ytterligare visa på vikten av dessa frågor har vi från
            Kristdemokraterna tidigare lagt fram ett förslag om att ha en
            speciell minister för mänskliga rättigheter, någonting som vi
            har motionerat om. Det kanske är någonting som vi bör ta upp framöver.
          </note>
          <note>
            Om de mänskliga rättigheterna ska stärkas måste efterlevnaden
            av internationella förpliktelser också garanteras. Därför måste
            vi värna FN:s ställning. Den måste skyddas och stärkas, liksom
            internationella domstolar och rättssystem inom FN-systemet.
          </note>
          <note>
            Fru talman! Vi ska främja mänskliga rättigheter genom dialog
            men också via stöd och samarbete, som exempelvis genom biståndet.
            Internationella organisationer som handelsorganisationen WTO,
            valutafonden IMF och Världsbanken bör också bidra i arbetet med
            att ställa höga krav på respekt för mänskliga rättigheter i sina
            kontakter.
          </note>
          <note>
            I dag hade vi i utrikesutskottet besök av representanter från
            Världsbanken som just betonade vikten av att se hur faktorer kring
            konflikter, säkerhet och utveckling hänger ihop. De hade i sin
            forskning sett att länder och stater som inte respekterar mänskliga
            rättigheter, som kvinnors rättigheter och jämställdhet i samhället,
            förlorar viktig ekonomisk och social utveckling.
          </note>
          <note>
            Genom globaliseringen kommer förhållandet näringsliv och mänskliga
            rättigheter alltmer i fokus. Vi kristdemokrater anser att man
            bör stärka de globala etiska koderna för näringslivet. Globala
            aktörer som multinationella företag har ett stort ansvar för sina
            medarbetares situation. De fackliga rättigheterna är här viktiga
            att understryka liksom människors rätt att organisera sig fackligt.
          </note>
          <note>
            Socialdemokraterna, Vänsterpartiet och Miljöpartiet menar i en
            reservation att regeringen inte lägger någon större vikt vid mänskliga
            rättigheter i arbetslivet". Men som vi säger i betänkandet stöder
            Sverige till exempel ILO:s arbete för universell ratifikation
            och uppfyllande av organisationens åtta kärnkonventioner om mänskliga
            rättigheter. Det sker inom områdena föreningsfrihet och förhandlingsrätt,
            icke-diskriminering i arbetslivet, förbud mot tvångsarbete och
            förbud mot barnarbete.
          </note>
          <note>
            Sveriges bidrag via Sida till ILO:s utvecklingssamarbete via
            ett partnerskapsavtal uppgår under perioden 20092013 till 125
            miljoner kronor. Det här samarbetsavtalet fokuserar på tre tematiska
            områden. Det handlar om sysselsättningsintensiv ekonomisk tillväxt,
            föreningsfrihet och kollektivavtal samt arbetsmiljö. Jämställdhet
            prioriteras som ett horisontellt tema.
          </note>
          <note>
            EU verkar också för att främja arbetstagares rättigheter i världen.
            Kommissionen har i ett dokument från 2006 med namnet Anständigt
            arbete för alla EU:s bidrag till agendan för anständigt arbete
            i världen konkretiserat frågor om arbetstagares rättigheter i
            världen.
          </note>
          <note>
            Dessutom har vi nu i Lissabonfördraget fått skrivningar som stärker
            de fackliga rättigheterna inom EU, vilket vi kristdemokrater har
            välkomnat.
          </note>
          <note>
            Fru talman! När FN:s generalförsamling antog den allmänna förklaringen
            1948 om mänskliga rättigheter fick det internationella samfundet
            en gemensam värdegrund i synen på människan och förhållandet mellan
            individ och stat. Man slog fast grundläggande normer som är överordnade
            de politiska, ekonomiska, kulturella och religiösa skillnaderna.
            De är alltså, som har sagts tidigare här, universella och bindande
            för alla stater. Alla stater har en skyldighet att värna alla
            människors lika värde och rättigheter.
          </note>
          <note>
            Det finns också en hel del folkrättsligt bindande konventioner
            som vi ofta hänvisar till, som barnkonventionen och kvinnokonventionen.
          </note>
          <note>
            På FN:s världstoppmöte år 2005 fastslogs att det finns ett direkt
            samband mellan säkerhet, utveckling och mänskliga rättigheter.
            Regeringen har tagit fasta på detta, och i utrikesdeklarationen,
            som lades fram i våras, betonades just behovet av att stärka sambandet
            mellan mänskliga rättigheter, demokrati och utveckling. Tanken
            är att ge MR-arbetet en mer framträdande roll i arbetet för fred
            och säkerhet. Sverige ska inom FN och EU prioritera mänskliga
            rättigheter.
          </note>
          <note>
            Alliansregeringen har också, som jag sa tidigare, sett att mänskliga
            rättigheter och demokrati är en viktig tematisk prioritering både
            i det bilaterala och i det multilaterala samarbetet. För perioden
            20102014 finns en särskild policy för hur det ska ske inom utvecklingssamarbetet.
          </note>
          <note>
            Sedan har vi också Institutet för utvärdering av internationellt
            utvecklingssamarbete, Sadev, som av regeringen har fått i uppdrag
            att utvärdera resultatet av det bistånd som vi nu har lagt vår
            huvudinriktning på, just mänskliga rättigheter och demokratisk
            utveckling. Det kommer att ge effekt. Det är bra. Arbetet ska
            vara slutfört i februari 2012. Då får vi någon typ av kvitto på
            om vi gör rätt saker inom MR-området.
          </note>
          <note>
            Regeringen och vi i Alliansen jobbar faktiskt aktivt med mänskliga
            rättigheter på olika nivåer, på Sverigenivå samt bilateralt i
            både FN och EU.
          </note>
          <note>
            Inom EU har vi som sagt genom Lissabonfördraget fått fler möjligheter
            att slåss för mänskliga rättigheter på olika sätt. Och EU har
            antagit riktlinjer mot dödsstraff, tortyr, barn i väpnade konflikter
            och våld mot kvinnor. I den nya europeiska utrikestjänsten förväntar
            vi oss att också mänskliga rättigheter ska få ett stort genomslag.
            Vi har sett vikten av att EU:s medlemsländer kan stå enade i kampen
            för mänskliga rättigheter.
          </note>
          <note>
            Här har ibland EU tyvärr varit alldeles för långsamt, till exempel
            när det gäller situationen i Nordafrika, som någon nämnde, där
            människor slogs för sina mänskliga rättigheter och sökte omvärldens
            stöd, och gör så fortfarande. Då ska EU naturligtvis, och Sverige,
            vara först med att ge sitt starka stöd. Men här var man alldeles
            för avvaktande och för långsam. Därför tycker jag att det är bra
            att regeringen nu har sagt att man aktivt verkar för att en stark
            avdelning för MR och demokrati ska byggas upp inom den europeiska
            utrikestjänsten.
          </note>
          <note>
            Fru talman! Inom folkrätten pågår ett ständigt arbete och utveckling.
            I olika konflikter runt om i världen blir detta viktigt. Den nyare
            FN-principen om skyldighet att skydda, Right to protect, har kommit
            i fokus den senaste tiden. Vi vet att det finns behov av att ibland
            skydda civilbefolkningen mot dess egna makthavare, som exempelvis
            i Libyen. När staters ledare hotar en stor del av sin egen befolkning
            har världssamfundet en skyldighet att ingripa. Vi kan inte stillatigande
            se på när folkmord begås. Alldeles för många gånger har vi svikit
            människor som lämnats åt sitt öde, som i Rwanda och i vårt eget
            närområde Srebrenica. FN kan inte stå och se på när människor
            slaktas. Då måste vi gemensamt få agera till skydd för livet.
            Vi ska också ställa ansvariga till svars i de internationella
            domstolarna, som ICC.
          </note>
          <note>
            Internationella brottmålsdomstolen i Haag, ICC, invigdes i mars
            2003. De ska åtala och lagföra personer som har gjort sig skyldiga
            till de mest allvarliga brotten som angår hela det internationella
            samfundet. 114 länder står nu bakom domstolen. EU och dess medlemsstater
            är skyldiga att bistå domstolen genom att exempelvis bistå med
            att vidarebefordra hemligstämplad information till domstolen.
            Sverige har genom Stockholmsprogrammet, som antogs under det svenska
            ordförandeskapet i EU 2009, stärkt ICC:s arbete.
          </note>
          <note>
            Att bekämpa dödsstraffet är en viktig fråga för oss som vill
            kämpa för mänskliga rättigheter världen över. I många länder finns
            dödsstraffet kvar. Flera av er har redan nämnt ett stort antal
            länder. Det är ungefär två tredjedelar av alla länder som i dag
            har infört ett förbud mot dödsstraff. Vi går i rätt riktning,
            från 16 stater 1977 till 139 i dag. Vi är på rätt väg. Men precis
            som flera har sagt här har enligt Amnesty 527 avrättningar utförts
            i 23 länder under 2010. Det är inte acceptabelt. Det är även,
            som någon sade tidigare, länder som USA som är ett utvecklat land
            som anser sig vara demokratiskt. Det är naturligtvis någonting
            som vi måste fortsätta bekämpa.
          </note>
          <note>
            I linje med EU-fördragets artikel 6 om de grundläggande rättigheterna,
            som garanteras i Europakonventionen, har alla EU:s medlemsstater
            avskaffat dödsstraffet. Europarådet och Europakonventionen spelar
            här en viktig roll. I Europa är det nu bara Vitryssland som utdömer
            och verkställer dödsstraff. Det måste vi genom EU på olika sätt
            aktivt motverka.
          </note>
          <note>
            När det gäller tortyr och annan grym och omänsklig förnedrande
            behandling och bestraffning är det som vi skriver i betänkandet,
            nämligen att det naturligtvis inte har någon plats i ett civiliserat
            samhälle. Kampen mot terrorism har ofta använts som ett motiv
            till att använda hårda metoder. Därför är det bra att frågan om
            tortyr kopplad till terrorism berörs i dialogen mellan EU:s och
            USA:s rättschefer, vilket omnämns i betänkandet. Det är viktigt
            att EU har en agenda för hur man på olika beskickningar ska agera
            mot tredjeland på området.
          </note>
          <note>
            Fru talman! Kvinnors rättigheter och jämställdhet är en viktig
            fråga i allt utvecklingsarbete. Vid FN:s millennietoppmöte år
            2000 enades världens ledare om att insatser för jämställdhet mellan
            kvinnor och män är ett av de absolut effektivaste medlen för att
            bekämpa vår tids stora utmaningar i världen, till exempel fattigdom,
            hunger och sjukdomar.
          </note>
          <note>
            År 1979 antog FN sin kvinnokonvention om kvinnors rättigheter,
            som följdes upp av Pekingplattformen 1995, där vi satte upp tydliga
            mål att jobba mot. Det var rätten till utbildning, hälsa, skydd
            mot våld, kvinnors ekonomi, inflytande, rätt till organisering
            och så vidare. Här måste alla länder varje år åka till FN och
            rapportera om de har uppfyllt målen. Det är bra.
          </note>
          <note>
            Sverige har, som någon har sagt tidigare, bidragit till att stärka
            FN:s kvinnoarbete genom UN Women, där kvinnoarbetet samlas i en
            organisation. Där har Sveriges regering varit med och stött tillsättandet
            av tjänsten som FN:s generalsekreterares särskilda representant
            i frågor om sexualiserat våld i väpnade konflikter, som nu innehas
            av Margot Wallström. Senast i dag hörde vi henne på radion när
            det hade kommit rapporter om att Gaddafi har beordrat massvåldtäkter
            av kvinnor i Libyen. Det är förfärliga nyheter. Det är viktigt
            att vi nu står upp för kvinnors rättigheter och FN-resolutionen
            1325 om kvinnor i krig och konflikter.
          </note>
          <note>
            Regeringen har antagit en SRHR-strategi för sexuell och reproduktiv
            hälsa och rättigheter. Bristen på dessa rättigheter runt om i
            världen är fortfarande en av de vanligaste orsakerna till sjukdom
            och död bland fattiga kvinnor. Kvinnor dör i stor omfattning i
            barnsäng. Därför satsar Sverige stora resurser på stöd till olika
            FN-program för preventivmedelsrådgivning och fria, säkra och lagliga
            aborter.
          </note>
          <note>
            Regeringen har också en policy för främjande av jämställdhet
            och kvinnors rättigheter genom svenskt internationellt utvecklingssamarbete
            mellan 2010 och 2015, vilket är bra. Vi satsar alltså stort på
            området, vilket ifrågasatts av oppositionen.
          </note>
          <note>
            Fru talman! Hbt-personers rättigheter är också en viktig fråga
            att lyfta upp i sammanhanget. Sexuell läggning upptas inte uttryckligen
            bland diskrimineringsgrunder i FN:s konventioner om mänskliga
            rättigheter, men de kommittéer som granskar efterlevnaden av FN:s
            två centrala konventioner om mänskliga rättigheter har dock slagit
            fast att diskrimineringsförbudet i dessa även omfattar sexuell
            läggning, liksom Europadomstolen vad gäller diskrimineringsförbudet
            i Europakonventionens artikel 14.
          </note>
          <note>
            Men vi måste ändå fortsätta att visa på den diskriminering som
            pågår både här i Sverige och i andra länder. Jag tror att vi var
            många som reagerade kraftigt häromveckan när SVT visade bilder
            från en demonstration i Ryssland för hbt-personers rättigheter.
            Personer fördes bort och slogs ned. Det visade tydligt på behovet
            av att vi aktivt stöder personer som hotas på grund av sin sexuella
            läggning.
          </note>
          <note>
            Sverige har gjort en satsning på utbildning till personal på
            ambassader som kompetenshöjning. Vi arbetar också aktivt med frågorna
            internationellt i EU och i FN, men säkert kan mer göras.
          </note>
          <note>
            Fru talman! En fråga som vi kristdemokrater har lyft upp i ett
            antal motioner och interpellationer i riksdagen handlar om skyddet
            av minoriteter. Just nu är många kristna hotade till livet i Mellanöstern.
            I dag kan vi läsa i tidningen att António Guterres, som besökte
            utrikesutskottet i riksdagen i går, chef för FN:s flyktingorganisation
            UNHCR, till vår migrationsminister just betonar vikten av att
            se till kristnas situation i Irak och att kristna som kommit hit
            som flyktingar inte bör skickas tillbaka till Irak eftersom situationen
            är ohållbar.
          </note>
          <note>
            Vi måste se till att mer görs för att förbättra situationen för
            kristna i hela Mellanösternregionen. Det finns även grupper, till
            exempel romerna i Europa, som vi måste ge en värdig behandling.
            Minoritetsfrågor är viktiga i EU:s relationer med tredjeländer
            utanför grannskapspolitiken. Exempelvis sker det i dialoger med
            Georgien, Moldavien och Ryssland. Vi måste fortsätta att bevaka
            minoriteters mänskliga rättigheter. Därför slog också utrikesminister
            Carl Bildt fast i februari i utrikesdeklarationen för 2011 att
            religionsfriheten är central i ett öppet samhälle. I februari
            i år antogs också nya rådsslutsatser bland EU:s utrikesministrar
            mot intolerans, diskriminering och våld på grund av religions-
            och trosuppfattning. Det händer saker även inom EU.
          </note>
          <note>
            Fru talman! Avslutningsvis får vi inte glömma barnens rättigheter.
            Deras rättigheter slås fast i ett antal internationella konventioner.
            Vi kristdemokrater driver att vi i Sverige ska införa en särskild
            lag som bygger på barnkonventionen. Vi tror att barns rättigheter
            behöver stärkas även i Sverige. Barns ställning har stärkts i
            Lissabonfördraget. Det finns också på EU-nivå ett bättre regelverk
            än tidigare. EU har ett regelverk som stöder att man ska verka
            för barns rättigheter i utvecklingssamarbete och att stärka barns
            rättsliga ställning. Framför allt vill man inrikta sig på våld
            mot barn, och EU har därför ett pilotprogram i tio länder i samråd
            med Unicef, exempelvis Armenien, Brasilien, Indien, Ghana, Iran,
            Marocko, Ryssland. EU har också projekt för barn i väpnade konflikter
            i ett antal länder, exempelvis Afghanistan, Burma, Colombia, Kongo,
            Sudan. Mycket pågår som stärker barns rättigheter och som drivs
            på via EU.
          </note>
          <note>
            Sverige är den näst största givaren till FN:s barnfond Unicef,
            just för att vi ser barnens rättigheter som viktiga. Också till
            FN:s befolkningsfond UNFPA är Sverige den näst största givaren.
            De kämpar bland annat mot våld mot flickor, sexuellt våld, den
            hemska praktiseringen av könsstympning och agerar för en minskning
            av antalet barnäktenskap.
          </note>
          <note>
            Sverige lägger i budgeten för i år en särskild satsning på 500
            miljoner för att uppnå millenniemålen snabbare. Fokus ligger där
            på barn och ungdomar, deras rätt till hälsa, grundskoleutbildning
            och sysselsättning. Vi är skyldiga att skydda barn mot våld och
            övergrepp. Prostitution och människohandel drabbar ett stort antal
            barn och unga, och det måste vi med alla medel bekämpa.
          </note>
          <note>
            Oppositionen har i sin reservation om barnets rättigheter skrivit
            in många viktiga punkter om barn. Det handlar om barns rätt till
            rent vatten, att minska antalet barnsoldater, att utrota barnäktenskap,
            att agera mot att barn fängslas, torteras och avrättas. Allt detta
            vill vi naturligtvis också bekämpa tillsammans med er. Här finns
            ingen motsättning. Som jag har sagt lägger vi redan i dag stora
            resurser via FN-systemet och via EU på att göra olika insatser
            för barn. Vi agerar redan. Oppositionen anser jag, fru talman,
            slår i sina reservationer in många öppna dörrar.
          </note>
          <note>
            Med detta yrkar jag bifall till utskottets förslag i betänkandet.
          </note>
          <note type="speaker">
            Anf. 158 HANS LINDE (V) replik:
          </note>
          <note>
            Fru talman! Jag vill lyfta fram en av de dörrar som Désirée Pethrus
            hävdar att vi i oppositionen slår in, nämligen frågor om de fackliga
            rättigheterna. Jag välkomnar att Désirée Pethrus över huvud taget
            lyfter upp frågorna. Det brukar sällan vara så när borgerliga
            företrädare pratar om mänskliga rättigheter eller utrikespolitik
            att de fackliga rättigheterna nämns. Det är ett av många tecken
            på vad vi i de rödgröna partierna har understrukit i vår reservation,
            nämligen att när det kommer till frågor om mänskliga rättigheter
            i arbetslivet är det inte en direkt topprioritering i den borgerliga
            utrikespolitiken.
          </note>
          <note>
            Jag vill ändå ge några konkreta exempel på vad vi menar i vår
            reservation och vad jag menar som vänsterpartist när vi kritiserar
            den borgerliga regeringen och de borgerliga partierna. Frågorna
            är lågprioriterade just nu i den svenska breda utrikespolitiken.
          </note>
          <note>
            Låt mig börja med de åtta kärnkonventionerna hos ILO, som Désirée
            Pethrus lyfte fram som något viktigt och som har stöd på den borgerliga
            sidan. Trots det har de borgerliga partierna och den borgerliga
            regeringen valt att avvisa alla krav på att koppla EU:s handelsavtal
            till att andra länder ska uppfylla ILO:s åtta kärnkonventioner.
            Man tycker att det är rimligt att ingå handelsavtal även med länder
            där det begås grova och omfattande brott mot de mänskliga rättigheterna.
          </note>
          <note>
            Jag nämnde i mitt anförande landet Colombia, som toppade statistiken
            förra året på mord på fackföreningsaktiva. Just Colombia är ett
            land som den borgerliga regeringen nyligen sade ja till att teckna
            handelsavtal med. Hur rimmar det, Désirée Pethrus?
          </note>
          <note>
            Ytterligare ett exempel på det bristande engagemanget för de
            fackliga rättigheterna i utrikespolitiken är hur man ser på fackliga
            frågor i biståndet. Den biståndsorganisation som i dag aktivt
            bidrar runt om i världen med att utbilda och stärka fackföreningsrörelsen
            är LO-TCO Biståndsnämnd. Det är också en av de biståndsorganisationer
            som den borgerliga regeringen har skurit ned stödet till allra
            mest under de senaste åren. Det är en av ramorganisationerna som
            har drabbats hårdast av det försämrade klimatet för frivilligorganisationer.
            Hur rimmar detta med det engagemang som Désirée Pethrus säger
            att den borgerliga regeringen har för fackliga rättigheter i utrikespolitiken?
          </note>
          <note type="speaker">
            Anf. 159 DÉSIRÉE PETHRUS (KD) replik:
          </note>
          <note>
            Fru talman! Jag tror säkert att det finns mer vi kan göra när
            det gäller att ställa krav. Jag skulle välkomna att vi ställde
            större krav på de länder som vi ingår avtal med. Jag tror inte
            att regeringen vill motverka det. Vi står bakom ILO:s konventioner,
            som jag nämnde och som finns med i betänkandet.
          </note>
          <note>
            Hans Linde tar upp LOTCO Biståndsnämnd. LO har ganska mycket
            pengar och skickar pengar till Socialdemokraterna, så LO kanske
            kan satsa de pengarna på sin biståndsorganisation.
          </note>
          <note>
            Det vi däremot har gjort är att via Sida gå via ILO:s utvecklingssamarbete,
            som jag sade, med ett partnerskapsavtal som under perioden 20092013
            uppgår till 125 miljoner kronor. Visst satsar regeringen pengar!
            Det var det jag ville lyfta fram och säga. Ni vill få det till
            att ingenting görs på detta område. Det jag ville lyfta fram var
            att om Hans Linde läser betänkandet ser han att vi tydligt lyfter
            fram de här frågorna och att vi arbetar för ratifikationen av
            konventionerna, som jag också nämnde.
          </note>
          <note>
            EU har ju, som sagt, startat ett ganska viktigt arbete, som kom
            redan 2006, för anständigt arbete i utvecklingssamarbetet.
          </note>
          <note>
            Självklart finns det ett regelverk, både i Sverige i fråga om
            vilken syn vi har på dessa frågor, och i EU. ILO är en viktig
            aktör på detta område, och därför ska vi fortsätta att stödja
            ILO.
          </note>
          <note type="speaker">
            Anf. 160 HANS LINDE (V) replik:
          </note>
          <note>
            Fru talman! Jag blir ganska orolig när Désirée Pethrus pratar
            så nedlåtande om LOTCO Biståndsnämnd. Det är en av de svenska
            ramorganisationerna, som den svenska regeringen har lyft fram
            som en viktig biståndsorganisation just därför att de bedriver
            ett viktigt arbete runt om i världen med att utbilda och stötta
            aktivister i nybildade fackföreningar så att de kan bedriva sitt
            arbete.
          </note>
          <note>
            Då hävdar Désirée Pethrus att LO själv kan klara av det. Ja,
            vi ser konsekvenserna när den borgerliga regeringen nu skär ned
            det ekonomiska stödet till LOTCO Biståndsnämnd. De tvingas avveckla
            stora delar av sitt arbete i världen. Jag vet till exempel att
            flera av deras projekt i Östeuropa har hotats på grund av det
            här, även i Ryssland och Kaukasus. Är det verkligen någonting
            positivt?
          </note>
          <note>
            Man skulle kunna vända på frågan. Jag vet att Kristdemokraterna
            har en egen biståndsstiftelse som får biståndsmedel. Då skulle
            man kunna säga att Kristdemokraterna inte behöver bedriva så mycket
            valrörelse och lägga pengarna här i Sverige, utan ni kan väl lägga
            de pengarna på biståndsstiftelsen i stället. Det håller inte riktigt,
            Désirée Pethrus.
          </note>
          <note>
            När det sedan gäller ILO:s kärnkonventioner är det väl bra att
            man i ord och retorik tycker att de är viktiga och lyfter fram
            dem. Men det handlar också om att sätta press bakom konventionerna
            och se till att de länder som i dag inte respekterar de fackliga
            rättigheterna gör det.
          </note>
          <note>
            En möjlighet att sätta press på andra länder är EU:s handelsavtal.
            Vi har de senaste åren tecknat handelsavtal med en lång rad länder
            där det förekommer grova och omfattande brott mot de mänskliga
            rättigheterna. Jag nämnde Colombia som ett exempel. Det land som
            kommer på andra plats när det gäller mord på fackföreningsaktiva
            är Guatemala. Också det är ett land som den borgerliga regeringen
            har sagt ja till att teckna handelsavtal med. I mitt anförande
            tog jag exempel på mord på fackföreningsaktiva i Honduras, där
            en kvinna hade dödats genom att man körde över henne med bil.
            Också det är ett land som den borgerliga regeringen har sagt ja
            till att teckna handelsavtal med.
          </note>
          <note>
            I alla dessa tre fall har man tecknat handelsavtalen helt utan
            att ställa krav på fackliga rättigheter, helt utan att koppla
            handelsavtalen till att länderna också ratificerar, genomför och
            respekterar ILO:s kärnkonventioner.
          </note>
          <note type="speaker">
            Anf. 161 DÉSIRÉE PETHRUS (KD) replik:
          </note>
          <note>
            Fru talman! LOTCO Biståndsnämnd är naturligtvis en organisation
            som ska få fortsätta att agera på biståndsområdet. Jag tycker
            inte riktigt att det stämmer med din koppling mellan att LO skickar
            pengar till Socialdemokraterna och att KD skickar pengar till
            vår egen organisation. Olof Palme Center, som tillhör Socialdemokraterna,
            får också olika biståndspengar. Det var snarare vad LO väljer
            att göra med sina pengar som jag ifrågasatte.
          </note>
          <note>
            När det gäller handelsavtal har Sverige en hög svansföring. Det
            finns en policy, och många av våra ministrar har en skyldighet
            att i alla samtal med länder där demokratiska rättigheter inte
            upprätthålls ta upp mänskliga rättigheter i dialogen. Jag får
            återkomma till det, men jag förutsätter att regeringen tar upp
            det när man tecknar handelsavtal med länder som inte värnar mänskliga
            rättigheter. Där ingår fackliga rättigheter. Sverige står bakom
            det. Vi har skrivit under Lissabonfördraget där rätten att teckna
            kollektivavtal och fackliga rättigheter finns med. Inget EU-land
            kan säga att man struntar i det här.
          </note>
          <note>
            Därför förstår jag inte riktigt vart du vill komma. Jag förutsätter
            självklart att regeringen tar upp frågor om mänskliga rättigheter
            med regimerna i samband med enskilda handelsavtal.
          </note>
          <note type="speaker">
            Anf. 162 OLLE THORELL (S):
          </note>
          <note>
            Fru talman! Det är svårt att komma sist i en lång debatt, för
            mycket klokt har redan sagts. Jag vill ändå ägna mitt inlägg åt
            att tala om Socialdemokraternas hållning i fråga om dödsstraff.
            Det är ett så viktigt område att det förtjänar att nämnas flera
            gånger i årets debatt om mänskliga rättigheter.
          </note>
          <note>
            Vi har inga reservationer på det här området, och det är en viktig
            signal att Sveriges riksdag är enig i den här frågan. Det får
            inte råda några som helst tvivel om Sveriges hållning.
          </note>
          <note>
            Rätten till liv är absolut.
          </note>
          <note>
            Dödsstraffet är under alla omständigheter fel. Det strider mot
            alla grundläggande humanitära principer att ge någon rätt att
            ta en annan persons liv.
          </note>
          <note>
            Dödsstraff utdöms fortfarande år 2011, och det måste med all
            kraft fördömas. Särskilt svårt är det att förstå att demokratiska
            stater inte avskaffar dödsstraffet. De har ett ansvar att föregå
            med gott exempel.
          </note>
          <note>
            Dödsstraffet är djupt omänskligt och ovärdigt. I dag, 2011, används
            bland annat hängning, halshuggning, dödande injektion, skjutning
            och elektriska stolen. Det finns också rapporter om stening och
            att människor begravs levande.
          </note>
          <note>
            67 länder har fortfarande kvar dödsstraffet i sin rättsordning.
            Värst är Kina, som har nämnts flera gånger, där antalet förmodligen
            handlar om flera tusental. Därefter på denna skammens lista kommer
            i fallande ordning Iran, Nordkorea, Jemen, USA, Saudiarabien,
            Libyen och Syrien.
          </note>
          <note>
            Rätten till liv är absolut.
          </note>
          <note>
            Dödsstraffet är förstås oåterkalleligt och har ingen plats i
            någon rättsordning som säger sig vara civiliserad. Om detta råder
            ingen oenighet i Sveriges riksdag. Det är glädjande, men jag vill
            ändå ta tillfället i akt och betona vikten av att kampen går vidare
            och att Sverige har en viktig roll att spela i den.
          </note>
          <note>
            Som framgår i betänkandet agerar Sverige i dag för dödsstraffets
            avskaffande bland annat genom EU och Europarådet, genom FN och
            i bilaterala kontakter. Arbetet är och måste fortsätta att vara
            en prioriterad fråga för Sverige och EU. Sverige har i sina relationer
            med många länder uppmärksammat dödsstraffet och brott mot de mänskliga
            rättigheterna.
          </note>
          <note>
            Men det är av största vikt att vi är lika tydliga gentemot alla
            länder som har dödsstraffet kvar. Oavsett vilka relationer vi
            har med ett land i övrigt måste ändå frågan om dödsstraff uppmärksammas,
            och Sveriges hållning måste alltid vara glasklar. Hållningen är
            förstås att dödsstraff inte kan accepteras i vare sig demokratier
            eller diktaturer.
          </note>
          <note>
            Sverige och EU måste öka ansträngningarna i sina bilaterala kontakter,
            i EU-arbetet och i FN för att dödsstraffet ska avskaffas helt.
            Men i väntan på ett generellt förbud mot dödsstraffet måste arbetet
            rikta in sig på att förmå fler stater att ansluta sig till det
            internationella protokoll som reglerar ett successivt avskaffande
            av dödsstraffet.
          </note>
          <note>
            Fru talman! Jag är sedan flera år tillbaka aktiv, precis som
            Bodil Ceballos, i riksdagens tvärpolitiska grupp för mänskliga
            rättigheter. Vi träffas en gång i månaden under riksdagsåret,
            och en av våra viktigaste uppgifter är att skriva vädjandebrev.
            Alla ledamöter ges chansen att skriva under breven. Breven går
            sedan vidare till statschefer, presidenter, premiärministrar,
            guvernörer, domstolar och ambassader. Vi vädjar då för enskilda
            personer vilkas mänskliga rättigheter har kränkts. Vi vädjar inte
            minst för dem som är dömda till döden.
          </note>
          <note>
            MR-gruppen tar, som Bodil nämnde, inte politiska hänsyn till
            var i världen brotten begås utan fokuserar på själva brotten i
            sig. Våra brev går till både demokratier och diktaturer, för dödsstraffet
            är precis lika medeltida, brutalt och ovärdigt oavsett om det
            utdöms i USA eller i Bangladesh, i Japan eller i Kina.
          </note>
          <note>
            Kampen mot dödsstraffet går ändå framåt. Som sagts tidigare var
            det 1977 bara 16 stater som hade avskaffat dödsstraffet för alla
            brott. Nu är antalet 139 två tredjedelar av världens länder. Det
            är förstås bra, men mycket återstår att göra. Våra ansträngningar
            kan inte ta slut förrän dödsstraffet är avskaffat över hela jordklotet,
            i alla världens länder, och förpassat dit det hör hemma: på historiens
            skräphög.
          </note>
          <note>
            I detta anförande instämde Laila Olsen och Anna Wallén (båda
            S).
          </note>
          <note>
            Överläggningen var härmed avslutad.
          </note>
          <note>
            14 § Ramavtal mellan Europeiska unionen och dess medlemsstater,
            å ena sidan, och Republiken Korea, å andra sidan
          </note>
          <note>
            Föredrogs
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            15 § Ramavtal om partnerskap och samarbete mellan Europeiska
            unionen och dess medlemsstater, å ena sidan, och Republiken Indonesien,
            å den andra
          </note>
          <note>
            Föredrogs
          </note>
          <note>
            Tredje vice talmannen konstaterade att ingen talare var anmäld.
          </note>
          <note>
            16 § Polisfrågor
          </note>
          <note>
            Föredrogs
          </note>
          <note type="speaker">
            Anf. 163 ELIN LUNDGREN (S):
          </note>
          <note>
            Fru talman! Jag börjar med att yrka bifall till reservationerna
            1, 3, 9, 11, 12 och 13.
          </note>
          <note>
            I dag ska vi diskutera polisfrågor här i riksdagens kammare,
            och det ser jag fram emot. Polisen är en mycket viktig del i det
            svenska rättsväsendet. Att svenskarna vet hur och med vad polisen
            arbetar skapar en trygghet hos människor som behöver polisens
            tjänster. Det kan vara du, och det kan vara jag vilken dag som
            helst.
          </note>
          <note>
            När SOM-institutet nyligen mätte allmänhetens förtroende för
            yrkesgrupper kom polisen på pallplats näst efter sjukvården. Förtroendet
            har också ökat de senaste åren, och det är mycket glädjande. Vi
            har i dag fler poliser än någonsin tidigare. Det är ett arbete
            som Socialdemokraterna startade och alliansregeringen har arbetat
            vidare med.
          </note>
          <note>
            Dess värre ser vi att resultaten inte är så bra som vi hade kunnat
            hoppas på efter denna satsning. Det finns fortfarande en stor
            skillnad i hur bra landets 21 olika polismyndigheter har lyckats
            med sin verksamhet, och inte allt som är mätbart i polisens verksamhet
            har blivit bättre. Somligt har faktiskt blivit sämre än före satsningen.
            Till exempel redovisas i polisens verksamhetsrapport för 2010
            att antalet redovisade ärenden till åklagare i förhållande till
            arbetad tid har blivit färre.
          </note>
          <note>
            Att polisen alltid och överallt jobbar metodiskt är mycket viktigt.
            Medborgarna ska garanteras samma goda bemötande. Därför väntar
            vi socialdemokrater på den polisorganisationsutredning som om
            mindre än ett år förväntas lägga fram ett förslag på hur 21 polismyndigheter
            kan bli 1. Vi tror att det är brister i ledning och styrning som
            orsakar ojämn kvalitet i polisens arbete. En sammanslagning ger
            fördelar både avseende resursfördelning och styrning av verksamheten
            samt skapar möjligheter att effektivisera den administration som
            behövs så att samtliga polismyndigheter inte behöver ha sin egen.
          </note>
          <note>
            Den grova organiserade brottsligheten känner varken nationella
            eller regionala gränser. Organiserade mc-klubbar etablerar sig
            runt om i landet. Många gånger söker de sig medvetet till områden
            där polisens och samhällets resurser är förhållandevis svaga.
            Samhällets förmåga att slå tillbaka måste vara lika hög i mindre
            orter som i de stora städerna. Det visar sig att i de kommuner
            där man tagit krafttag mot organiserad brottslighet är samarbetet
            mellan polisen och andra myndigheter som Försäkringskassan, Skatteverket
            och kommunen centralt för att lyckas.
          </note>
          <note>
            Socialdemokraterna vill ha en organisatorisk modell där vi slår
            ihop de enheter inom rättsväsendet som arbetar med dessa brott,
            alltså Rikskriminalpolisen, Säkerhetspolisen och Ekobrottsmyndigheten,
            till en nationell spetsorganisation. Vi har kallat den REKO, Polisens
            riksorganisation mot ekonomisk och organiserad brottslighet. En
            sådan organisation skulle ge en betydligt kraftfullare mobilisering
            mot den organiserade brottsligheten än vad vi ser i dag. Eftersom
            de brott detta handlar om nästan alltid har koppling till alla
            tre myndigheterna skulle de kunna hanteras mycket mer effektivt.
          </note>
          <note>
            Vi socialdemokrater vill också se fler civilanställda inom polisen.
            Civilanställda behövs för att poliser ska kunna ägna sig åt polisarbete
            och inte sitta som arrestvakter eller i receptioner. Vi ser att
            civilanställda är en av förutsättningarna för att polisen ska
            kunna utveckla sin verksamhet. Nu har antalet civilanställda minskats,
            särskilt i förhållande till antalet poliser, samtidigt som verksamheten
            blivit större. Ju fler poliser som anställs, desto fler civilanställda
            behövs för att backa upp dem. Det kan vara analytiker, handläggare
            och vaktmästare, till exempel. Poliser ska göra polisiärt arbete.
            När antalet civilanställda minskar riskerar poliser att hamna
            på att täcka upp civila uppgifter.
          </note>
          <note>
            Vi ska inte tro att det bara är antalet poliser som är avgörande.
            Poliserna måste också arbeta effektivt, och det är genom en bra
            utbildning vi kan göra polisen ännu bättre. Vi socialdemokrater
            vill ersätta dagens polisutbildning med en högskoleutbildning.
            Det är en åsikt som vi delar med bland andra Lena Nitz, som är
            ordförande i Polisförbundet. Hon skriver i en ledare i senaste
            Polistidningen att det är en av de viktigaste frågorna för polisen
            i framtiden. Polisen ska arbeta efter beprövade metoder och forskning
            och för detta krävs en utbildning knuten till högskolesystemet,
            skriver Lena.
          </note>
          <note>
            Uppgifterna för polisen är många. Man ska inte bara lösa begångna
            brott utan också jobba brottsförebyggande på flera plan med olika
            aktörer. Man ska bemöta brottsoffer och människor som befinner
            sig i olika utsatta situationer. Detta ställer höga krav på polisens
            kunskap och på polisens utbildning. Det är otidsenligt att poliser
            inte får högskolepoäng i samma utsträckning som andra studenter.
            En närmare koppling till högskolan skulle skapa bättre förutsättningar
            för forskning, och mer forskning ger i sin tur bättre förutsättningar
            för att utvärdera polisarbetet.
          </note>
          <note>
            Frågan har utretts i två utredningar tidigare, men ingenting
            hörs från justitieministern. Det är helt tyst när det gäller hur
            vi ska komma vidare med denna fråga. Vi önskar att det snart kommer
            ett förslag för oss att ta ställning till.
          </note>
          <note>
            Vi socialdemokrater har i flera år talat om att införa så kallade
            kontaktpoliser. Meningen är att kontaktpoliser ska arbeta både
            brottsförebyggande genom att åka ut och informera, men även vara
            med i andra aktiviteter på skolan sprida kunskap och bygga förtroende
            och relationer. Det ska också vara de som i efterhand utreder
            incidenter och händelser som har inträffat i och omkring skolan.
            Samverkan mellan myndigheter som polis, skola, kommun och hälso-
            och sjukvård i det brottsförebyggande arbetet är en nödvändighet,
            och här finns mycket vi kan utveckla.
          </note>
          <note>
            Flera av de motioner vi diskuterar och behandlar i dag handlar
            om barnsexturism. Ingen kan i dag säga hur omfattande problemet
            är och hur många svenskar som begår brottet att köpa barn och
            begå sexuella övergrepp mot dem. Barnsexturisternas destinationer
            växlar i takt med att myndigheterna i ett land jobbar med att
            motverka problemet. Då väljer köparna ett annat land med en svagare
            rättsapparat.
          </note>
          <note>
            En viktig faktor i sexhandeln med barn är fattigdom, men handeln
            förutsätter givetvis att det finns köpare. Utan deras pengar skulle
            barnsexhandeln inte existera. Detta är ytterligare ett exempel
            på hur fattigdom och klyftor utnyttjas på ett brutalt sätt.
          </note>
          <note>
            Ett arbetssätt där alla myndigheter med ansvar för frågan, både
            svenska och internationella, hittar bättre sätt att arbeta mot
            barnsexturismen är väldigt viktigt. Vi ser till exempel att det
            kan finnas lättillgängliga telefonlinjer dit alla som ser misstänkt
            barnsexturism kan ringa och enkelt anmäla för en snabb reaktion.
          </note>
          <note>
            Vi har också valt att ställa oss bakom en motion som handlar
            om skärpta straff för vapenbrott. Vi ser hur fler kriminella grupperingar
            har fått tillgång till vapen som används för att till exempel
            hota vittnen eller representanter för rättsväsendet. Skarpladdade
            vapen på allmän plats är helt oacceptabelt och måste räknas som
            grovt vapenbrott. Vi anser att straffen för olagligt innehav av
            vapen är för låga och vill uppdra åt regeringen att ta tag i denna
            fråga för att ännu starkare motverka vapen på allmänna platser.
          </note>
          <note>
            Det sista området jag vill säga någonting om handlar om motionen
            Personskydd och analys av hotbilder . Den tar upp den alltid aktuella
            problematiken att människor som innehar politiska förtroendeuppdrag
            hotas och ibland faktiskt väljer att lämna sina uppdrag, vilket
            är ett allvarligt demokratiskt problem. Vi vill därför att regeringen
            ska se över reglerna för personskyddet och myndigheternas förmåga
            att analysera hotbilder.
          </note>
          <note>
            Med det vill jag avsluta mitt anförande.
          </note>
          <note>
            I detta anförande instämde Laila Olsen och Anna Wallén (båda
            S).
          </note>
          <note type="speaker">
            Anf. 164 MARIA FERM (MP):
          </note>
          <note>
            Herr talman! Motionerna i det här betänkandet rör alltså polisfrågor.
            Jag vill inleda med att säga att jag självfallet står bakom alla
            Miljöpartiets reservationer, men för tids vinnande yrkar jag bifall
            endast till reservation 3 och reservation 10.
          </note>
          <note>
            Vi lever i en tid då trygghetssystemen i samhället försämras
            och arbetslösa får det svårare samtidigt som de med höga inkomster
            får stora skattesänkningar. Barnfattigdomen ökar. Allt fler har
            inte råd att ge tillräckligt med mat till sina barn. Frivilligorganisationer
            och kyrkor vittnar om hur allt fler är i behov av hjälp för att
            ha råd med de mest basala saker. Denna utveckling är direkt kontraproduktiv
            för det brottsförebyggande arbetet. Ett samhälle med ökande klyftor
            och urholkade trygghetssystem är inte direkt ett mer säkert samhälle.
          </note>
          <note>
            Det som behövs är ett solidariskt och tryggt samhälle där den
            som råkar bli sjuk vet att samhället backar upp och den som blir
            arbetslös vet att det finns ett samhälleligt stöd under omställningsprocessen.
            Det som behövs för att unga ska tro på framtiden är att vi satsar
            på vår gemensamma framtid och tar oss an vår stora ödesfråga,
            klimatet. Vi behöver rusta upp miljonprogrammen, bygga ut järnvägen
            och satsa på förnybart och energieffektivisering. Nu behövs en
            politik som tar oss framåt i stället för ett samhällsklimat som
            skapar otrygghet och splittring.
          </note>
          <note>
            För mig som grön är det inte mer befogenheter, även kallat mer
            muskler, som är det mest relevanta för en effektiv brottsbekämpning.
            Jag anser det vara minst lika viktigt med en bra möjlighet för
            poliser att hantera och bearbeta sina upplevelser och att effektivisera
            polisens arbete.
          </note>
          <note>
            En motion som behandlas i det här betänkandet, av en moderat
            riksdagsledamot, vill dock att polisen ska få ökade befogenheter
            att begära ut IP-adresser även för bötesbrott och inte bara för
            brott som kan leda till fängelse, som i dag. Jag vill beklaga
            regeringens agerande under det senaste året, som gör att motionen
            anses tillgodosedd. Regeringen föreslog nämligen i en lagrådsremiss
            i december 2010 att skyldigheten för operatörer att lämna ut uppgifter
            om abonnemang till de brottsbekämpande myndigheterna inte ska
            vara begränsad till brott av en viss svårighetsgrad.
          </note>
          <note>
            Anledningen till att sådana personuppgifter endast lämnas ut
            för brott som i alla fall kan leda till fängelse i dag är att
            det är så pass integritetskränkande att det hittills inte har
            ansetts försvarbart. Tyvärr verkar den här regeringen inte bry
            sig särskilt mycket om den personliga integriteten. I stället
            är detta ytterligare ett steg vad gäller att utöka möjligheten
            att begära ut personuppgifter. Redan för några år sedan gav regeringen
            privata företag rätt att kräva ut IP-adresser vid misstanke om
            bötesbrott. Ipredlagen gav stora företag rätt att göra detta i
            jakt på fildelare.
          </note>
          <note>
            Nu ska alltså även denna möjlighet utökas till polisen. Precis
            som när Ipredlagen infördes är det inte otänkbart att även en
            lagstiftning som ger polisen rätt att kräva ut dessa personuppgifter
            kommer att leda till fler anonymiseringstjänster och därmed försvåra
            för det brottsbekämpande arbetet.
          </note>
          <note>
            Inte heller är det för mig som grön endast viktigt med kvantitet
            när det gäller polisfrågor. Jag tror inte att lösningen på alla
            problem är fler poliser. Jag tror att det är helt andra saker
            som behövs för att minska brotten och öka tryggheten, till exempel
            att arbeta mot fattigdom, utsatthet och missbruk och att ge unga
            en framtidstro och se till att polisen kan arbeta effektivt och
            få stöd i sina upplevelser.
          </note>
          <note>
            Personer som har krävande arbeten där de möter svåra berättelser,
            livsöden och traumatiska händelser varje dag, som poliser, är
            i behov av handledning för att kunna hantera och bearbeta händelserna.
            Det är inte någon vanlig debriefing det handlar om, utan det som
            beskrivs i reservation 3 är personalhandledning som ska vara obligatorisk.
          </note>
          <note>
            Redan våren 2006 gjorde riksdagen ett tillkännagivande om detta
            på förslag från justitieutskottet, men trots riksdagens beslut
            och trots att Rikspolisstyrelsen har tagit fram ett projekt är
            så kallad vardagshandledning ännu inte fullt genomförd i polismyndigheterna.
            Det är viktigt att detta snarast sker. Det är av högsta vikt att
            poliser genomgår obligatorisk handledning för att inte de svåra
            upplevelserna ska hanteras på ett olämpligt sätt. Om man inte
            får möjlighet att bearbeta svåra upplevelser riskerar hjärnan
            att hantera detta genom att man till exempel kan bli avtrubbad,
            cynisk eller bryta ihop. Detta är varken humant, rättssäkert eller
            särskilt effektivt för det brottsbekämpande arbetet.
          </note>
          <note>
            Herr talman! Trots att Sverige var det första landet i världen
            att införa extraterritoriell lagstiftning som möjliggör lagföring
            av svenskar för bland annat sexualbrott mot barn begångna utomlands
            finns det fortfarande ytterst få fällande domar i Sverige.
          </note>
          <note>
            Huvudregeln är att brott ska beivras där de har begåtts, men
            i förhållande till andra brottsområden är skillnaden markant.
            En anledning till detta är att brottsområdet som sådant inte har
            varit, och fortsättningsvis inte heller är, ett prioriterat brottsområde.
            En annan anledning är att anmälningar av detta slag har lagts
            ned per automatik för att de ansetts vara för svåra att utreda.
            Många gånger har inte ens den misstänkte hörts eller nåtts med
            information om att han eller hon har varit misstänkt, vilket bidragit
            ytterligare till den gängse uppfattningen, att det är riskfritt
            att utnyttja barn sexuellt utomlands.
          </note>
          <note>
            Anmälningsbenägenheten är mycket liten när det gäller brott som
            barnsexturism. Vad avsaknaden av anmälningar från enskilda individer,
            till exempel medresenärer, beror på är okänt. En förklaring kan
            vara att de saknar kännedom om att det är olagligt och att det
            går att anmäla på plats. Än mindre vet de att det går att anmäla
            i Sverige. En annan anledning kan vara att man inte litar på den
            lokala polisen och inte känner till de olika anmälningskanalerna
            samt att det känns lönlöst att anmäla i Sverige eftersom anmälan
            inte kommer att leda någonstans. Det gäller i synnerhet om det
            rör sig om okända offer och förövare.
          </note>
          <note>
            För att underlätta möjligheten att anmäla har man exempelvis
            i Thailand inrättat en telefonfunktion för att kunna ta emot tips
            om barnsexturister. Detta har skett i samverkan mellan den svenska
            polisen och den svenska ambassaden. Exemplet borde få fler efterföljare
            i länder där svensk barnsexturism är vanligt.
          </note>
          <note>
            Sverige får kritik för att man gör för lite på det här området.
            Så sent som förra året fick Sverige kritik från FN:s barnrättskommitté
            för att man gör för lite i arbetet mot barnsexturism. FN:s barnrättskommitté
            underströk att Sverige måste increase its efforts to prevent and
            combat the worrying phenomenon of child sex tourism.
          </note>
          <note>
            Sverige måste ta kritiken från FN på allvar och i enlighet med
            reservation 10 öka insatserna för att nå målet, som det uttrycks
            i handlingsplanen mot sexuell exploatering av barn: Inga barn
            i andra länder ska utsättas för sexuell exploatering av personer
            från Sverige.
          </note>
          <note type="speaker">
            Anf. 165 KENT EKEROTH (SD):
          </note>
          <note>
            Herr talman! I det här betänkandet har vi tre reservationer,
            14, 15 och 16. Vi yrkar bifall till samtliga tre.
          </note>
          <note>
            Jag ska kort beröra de här tre reservationerna.
          </note>
          <note>
            Den första handlar om Tullverkets befogenheter att leta efter
            stöldgods. I dag tillåts inte Tullverket att leta efter stöldgods
            som lämnar landet. I den här reservationen menar jag att de borde
            ha den möjligheten.
          </note>
          <note>
            I utskottets ställningstagande i betänkandet står det att ett
            betänkande bereds inom Regeringskansliet och att de vill avvakta
            det här betänkandet. Det brukar ofta vara så från regeringens
            håll att olika frågor ligger i olika betänkanden. Det är bra,
            men jag hoppas att den utredningen kommer fram till precis det
            här, att Tullverket behöver de här befogenheterna. Vi yrkar bifall
            till denna reservation, för vi anser att de bör ha dessa befogenheter.
          </note>
          <note>
            Reservation 15 handlar om att ge Tullverket ytterligare befogenheter,
            bland annat att lagra information om personer som dömts för smugglings-
            och langningsbrott. Det handlar om att göra fysiska kontroller
            i skatteupplag och inleda förundersökningar när det gäller människosmuggling,
            till exempel.
          </note>
          <note>
            I betänkandet skriver utskottet att de inte är beredda att föreslå
            att Tullverkets befogenheter ska utvidgas utöver vad som har redovisats.
            De lyfter fram att det finns möjligheter för Tullverket att samverka
            med andra. Vi menar dock att Tullverket bör ha de här befogenheterna
            och säkert många andra befogenheter, som vi ämnar återkomma till
            i höst.
          </note>
          <note>
            Vid Öresundsbron har till exempel Öresundskonsortiet rätt att
            registrera registreringsnummer på bilarna, men Tullverket har
            inte den rättigheten när det gäller brottsbekämpande ändamål.
            Det finns alltså mycket inom Tullverket som behöver rättas till,
            och de bör ges befogenheter att bekämpa brottslighet bättre. Därför
            yrkar vi bifall till reservation nr 15.
          </note>
          <note>
            Sist, men inte minst, har vi vår motion om offentliga brottsregister.
            Den handlar om att man ska ha ett offentligt register över dömda
            pedofiler som bedöms ha hög återfallsrisk alternativt våldtäktsmän
            som har dömts ett flertal gånger.
          </note>
          <note>
            Vi menar att det är viktigt att ha den möjligheten för att förhindra
            att det blir fler offer. Barnfamiljer ska kunna kontrollera om
            det finns någon som har en hög återfallsrisk i bostadsområdet.
            Med denna vetskap kan man kanske förhindra att barnen kommer i
            kontakt med den här personen. Eller så väljer människor att inte
            flytta dit i första taget.
          </note>
          <note>
            Detta är alltså en åtgärd som vi menar bör införas helt enkelt
            för att värna de blivande offren och förhindra att det blir offer
            i första taget.
          </note>
          <note>
            Motargumentet mot det här är att det kränker folks integritet,
            men återigen måste man ställa integritetsperspektivet mot perspektivet
            för framtida eller befintliga brottsoffer. Vi menar att om det
            finns möjlighet att förhindra att någon blir offer för till exempel
            en pedofil är det värt att ta den integritetskränkningen. Därför
            har vi lagt fram denna motion och yrkar på den.
          </note>
          <note type="speaker">
            Anf. 166 KRISTER HAMMARBERGH (M):
          </note>
          <note>
            Herr talman! Som det har sagts är detta inte ett propositionsbetänkande
            utan ett motionsbetänkande. Det innebär att vi har ett smörgåsbord
            av olika förslag, alltifrån elpistoler och civila poliser till
            något som är så viktigt att jobba mot som barnsexturism och den
            typen av övergrepp och trafficking. Det är alltså en väldigt bred
            flora av förslag som behandlas i samma betänkande.
          </note>
          <note>
            Jag tänkte hålla mig till de förväntningar som vi har på svensk
            polis och vad vi kan se framåt i tiden. Om man tittar lite grann
            i backspegeln på när vi tog över regeringsmakten 2006 hade vi
            då mött en debatt som mycket handlade om kommunala poliser. Det
            var en debatt som jag nu tycker har försvunnit och som jag tror
            hade sin upprinnelse i att man i många delar av landet upplevde
            en brist på synlig och närvarande polis, och som ett brev på posten
            kom ofta kraven på just kommunala poliser.
          </note>
          <note>
            Den debatten möter vi inte längre, och det tycker jag är positivt.
            Men vi mötte också 2006 en poliskår som hade börjat få en hyfsat
            hög medelålder, inte minst på grund av att utbildningen hade legat
            ganska lågt under ett antal år. Den ökade sedan, men den hade
            inte ökat i större omfattning än att man i princip ersatte gamla
            poliser med nya. Poliskåren ökade inte numerärt.
          </note>
          <note>
            Vi mötte en situation där egentligen bara 7 000 av strax under
            17 000 poliser någonsin var i yttre tjänst. Därav, tror jag, fick
            vi diskussionen om kommunala poliser.
          </note>
          <note>
            Vi mötte också en situation där arbetssättet det finns anledningar
            att diskutera förändringar i det också i stort sett var detsamma
            som det hade varit decennier tidigare. För oss är det väldigt
            viktigt att som ansvarsfull regering ha en ekonomisk politik som
            innebär att landet kan säkerställa resurser till viktiga offentliga
            verksamheter. Låt mig slå fast: Polisen är en mycket viktig offentlig
            verksamhet som behöver de resurser som finns.
          </note>
          <note>
            Naturligtvis har hela rättsväsendet och hela rättskedjan fått
            betydande satsningar. Vi har utbildat långt fler poliser och är
            i dag uppe på en nivå på 20 000 poliser. Vi har också sett till
            att säkerställa ett ekonomiskt utrymme, vilket inte minst bekräftas
            av polisen själv.
          </note>
          <note>
            Vi har också under de här åren sett att polisen får allt bättre
            siffror när man gör mätningar om människors trygghet, till exempel
            i Brås undersökning, Nationella trygghetsundersökningen. Fler
            människor, inte överallt ska dock sägas, upplever att man ser
            en mer synlig polis och det inte bara i kvarteren i Stockholm.
          </note>
          <note>
            Samtidigt måste man konstatera att vi som ansvariga politiker
            inte nöjer oss med att bara ge ut resurser. Vi har också rätten
            att som medborgarnas företrädare ställa krav på de verksamheter
            där skattepengarna går in. Och där finns en del att nämna vad
            gäller polisen.
          </note>
          <note>
            Det finns anledning att vara kritisk när det gäller den resultatuppräkning
            som finns, för resultaten har inte gått i takt med de resurser
            vi har gett. Jag tycker gott att man kan ställa krav på högre
            kvalitet inom polisen. Vi kan gott ställa högre krav på en ökad
            kostnadseffektivitet, och vi kan definitivt ställa krav på en
            ökad flexibilitet. Vi kräver bara ett förbättrat resultat.
          </note>
          <note>
            Polisverksamheten tar 52 miljoner kronor varje dag. Det är en
            betydande del av skattebetalarnas resurser. Därför finns det anledning
            att också se över det polisen jobbar med. I grunden är vår polisverksamhet
            organiserad nästan på samma sätt som den var när polisen förstatligades
            1965, med en del gradvisa förändringar. Men arbetssättet är detsamma
            trots att brottsligheten har förändrats ganska ordentligt under
            tiden. Inte minst har vi fått en ny teknik som gör att gamla brott
            har hittat nya arenor och där det ibland är svårt att hitta sätt
            och olika motmedel att möta detta.
          </note>
          <note>
            Med den utgångspunkten och med den debatt som har funnits, inte
            minst om att titta på polismyndigheterna och slå samman dem, har
            alliansregeringen valt att tillsätta en utredning som kallas för
            Polisorganisationskommittén. Utgångspunkten i den utredningen
            är inte att fastställa en redan påhittad lösning en måndag förmiddag
            utan att se över vilket ansvar och vilka befogenheter som finns
            i styrningen i polisen i dag, att titta på var problemen de facto
            finns och också därmed lägga fram förslag. Det är en ganska viktig
            utgångspunkt att faktiskt titta och vända på alla stenar.
          </note>
          <note>
            Vi kan i dag dra några slutsatser, och det är att det är en svårstyrd
            organisation. Det vittnas mycket om att Rikspolisstyrelsen har
            svagt mandat. Det vittnas om en hög chefstäthet, vilket ofta leder
            till att det kommer olika budskap som skapar ett brus i organisationen
            och gör det svårt för den som är ute på fältet att direkt veta
            vad som gäller, också med den risk som finns att den som har lägst
            ambitionsnivå kanske vinner de gånger det finns en diskussion
            om vad man ska kraftsamla kring.
          </note>
          <note>
            Vi ser höga administrativa kostnader och ett ganska snårigt och
            rörigt datasystem, men det är saker som nu äntligen börjar åtgärdas.
            Vi ser stora resultatskillnader i landet utan att det går att
            hitta någon rimlig förklaringsgrad till det.
          </note>
          <note>
            Allt detta är problem som det är dags att ta tag i, för vi är
            skyldiga att se till att medborgarna får resultat för de skattekronor
            som finns.
          </note>
          <note>
            Vår utgångspunkt kommer alltid, även i en majoritetssituation,
            att vara att vi ska vara samhällskritiska och kunna ställa krav
            på våra myndigheter men också kunna stötta upp våra myndigheter
            med de resurser som behövs, när de behövs.
          </note>
          <note>
            Vår utgångspunkt är kort och gott att vi vill att fler brott
            ska klaras upp och lagföras, och vi vill att färre brott ska begås.
            Det innebär att vi har säkerställt resurser och kommer att fortsätta
            göra det, men det innebär också att vi kommer att ställa fortsatta
            krav på att polisen utvecklar sitt arbete.
          </note>
          <note>
            I detta anförande instämde Pia Hallström (M).
          </note>
          <note type="speaker">
            Anf. 167 ELIN LUNDGREN (S) replik:
          </note>
          <note>
            Herr talman! Jag har en fråga till Krister Hammarbergh från Moderaterna.
            Hur ser ni på polisutbildningen och en eventuell omvandling till
            en högskoleutbildning?
          </note>
          <note type="speaker">
            Anf. 168 KRISTER HAMMARBERGH (M) replik:
          </note>
          <note>
            Herr talman! Som Elin Lundgren väl känner till har vi tillsatt
            en utredning, och utredaren har lagt fram ett förslag som nu bereds
            i Regeringskansliet.
          </note>
          <note type="speaker">
            Anf. 169 ELIN LUNDGREN (S) replik:
          </note>
          <note>
            Herr talman! Hur lång tid kommer det här att ta? Vi är väldigt
            ivriga att komma i gång.
          </note>
          <note type="speaker">
            Anf. 170 KRISTER HAMMARBERGH (M) replik:
          </note>
          <note>
            Herr talman! Jag har förstått det hela. Den diskussion och det
            arbete som ni deltar i så här långt, hoppas jag, när det gäller
            Polisorganisationskommittén och det ledningsarbetet är viktigt.
            Men jag tror inte att Elin Lundgren behöver vänta särskilt länge.
          </note>
          <note type="speaker">
            Anf. 171 JOHAN PEHRSON (FP):
          </note>
          <note>
            Herr talman! Nu när vi ska diskutera allmänna polisfrågor i detta
            betänkande denna underbara sommarkväll får man passa på att göra
            det ordentligt, så jag tänkte använda en stund till att göra några
            reflexioner över det vi har framför oss.
          </note>
          <note>
            Jag vill börja med att notera Maria Ferms inlägg som började
            med barnfattigdomen den fattigdom som i absoluta tal har minskat
            med 30 procent de senaste tio åren. Jag tycker att det är att
            gå rätt väg, för det är väl klart att i fattigdom skapas elände,
            och i fattigdom kan skapas miljöer och destruktiva beteenden som
            i förlängningen kan leda till kriminalitet.
          </note>
          <note>
            Jag tycker dock att man ska vara väldigt noga med att slå fast
            att det faktum att man har lite pengar i plånboken inte betyder
            att man blir kriminell. Det är ett väldigt konstigt synsätt i
            så fall. Det är inte det det handlar om. Det visar sig dessutom
            snarare vara tvärtom; om man tittar på brottsstatistiken är det
            en massa människor med en massa pengar som begår massor av brott.
            Men det är klart, ägnar man sig åt Miljöpartiets retorik kan man
            ju tänka sig att vi utrotar barnfattigdomen om alla människor
            blir förtidspensionärer eller lever på friår och vi hämtar pengarna
            någon annanstans ifrån.
          </note>
          <note>
            Det skulle nästan utrota den relativa barnfattigdom som Miljöpartiet
            gärna mäter. Men nog om detta, herr talman.
          </note>
          <note>
            Polisen i Sverige har en enormt stor utvecklingspotential. Det
            reformarbete som har genomförts på senare år har byggt mycket
            på att se till att det finns ett tillräckligt antal poliser. Innan
            man kan organisera poliser, innan man kan utbilda poliser och
            innan man kan se till att poliser har rätt arbetsmetoder och kan
            förbättra sitt uppträdande och allt det som är viktigt ledarskap,
            resurser och så vidare för en bra polis gäller det att det finns
            ett visst antal. Det har vi nu levererat på plats. Där tycker
            jag att det är viktigt att lyfta fram Socialdemokraternas förändrade
            tonläge som någonting positivt, det vill säga att man gärna ser
            annat än antal poliser. Jag förstår att Socialdemokraterna själva
            inte vill räkna antalet poliser, för det enda de svarade på varenda
            fråga under ett antal år i riksdagen var: 4 000 nya poliser! Vad
            ska vi göra åt brottsligheten? Svaret blev: 4 000 nya poliser!
            Och så där höll det på i varenda fråga. Problemet var att det
            knappt blev några nya poliser netto.
          </note>
          <note>
            Nu har vi netto runt 20 000 poliser. De ska jobba betydligt mer
            effektivt. När vi nu tittar på ytterligare satsningar uppfattar
            jag det som att också oppositionen är öppen för att man jobbar
            med andra begrepp och ser vilka duktiga civila experter och civila
            utredare och vilken viktig administrativ stödpersonal som behöver
            komma till för att vi ska få en riktigt effektiv polis.
          </note>
          <note>
            Men man kommer inte runt att det handlar rätt mycket om organisation.
            Det är mycket som efterlyses här från tidigare talare. När det
            gäller till exempel kampen mot barnsexturism är jag mer positivt
            inställd till Maria Ferms inlägg, vill jag understryka. Där behöver
            vi göra mycket mer. Det kan vi göra där, och det kan vi göra mot
            vapenbrott. Vi kan också göra mer mot grov organiserad brottslighet.
          </note>
          <note>
            Det är detta som Polisorganisationskommittén arbetar med att
            titta på. Det är inte optimalt med de myndigheter vi har i dag.
            Det är för många myndigheter som inte har tillräckligt med kraft.
            Jag och Folkpartiet menar att det exempelvis för vissa brottstyper
            inte heller är tillräckligt med de stora myndigheterna. Om vi
            tar människosmuggling av det värsta slaget är inte ens storstadsmyndigheterna
            tillräckligt stora för att långsiktigt kunna jobba med att bekämpa
            den typen av brottslighet.
          </note>
          <note>
            För Folkpartiets del har vi kommit ganska långt på den skiss
            som vi nu vill leverera till Polisorganisationskommittén. Vi ska
            få en nationell polis, som vi ser det, och det ska vara ett tydligt
            regionalt ansvar. Vissa centrala uppdrag för specialiserade och
            svåra brott ska kunna samlas i en central, kraftfull verksamhet.
            Exakt hur den ska se ut vill jag inte föregripa, men polisen står
            enligt min bedömning och Folkpartiets önskemål inför ganska stora
            och omfattande förändringar.
          </note>
          <note>
            När det gäller några av de frågor som tas upp tycker jag att
            frågan om provokation är intressant. Om man på allvar vill komma
            åt den absolut grövsta brottsligheten den som de facto kränker
            och tar livet av människor måste man vara beredd att i vissa fall
            kunna ägna sig åt provokativa åtgärder. Det ska naturligtvis ske
            under domstolsprövning, och det får bara ske i en proportionalitetsbedömning.
            I dag tycker man lätt akademiskt att det är tillåtet med bevisprovokation
            men förbjudet med brottsprovokation. Men gränsdragningen är vid
            en närmare diskussion ganska knepig. Samtidigt vet vi att det
            finns situationer där det kan vara nödvändigt med en provokativ
            åtgärd för att skydda och rädda liv, om den prövas och kontrolleras
            noga. Det får inte gå över styr.
          </note>
          <note>
            Utskottets majoritet pekar här på att utredningen föreligger
            och att vi jobbar med frågan. Men jag vill säga att den är komplicerad.
            Det hela måste uppfylla de krav på rättssäkerhet som vi alla ställer.
          </note>
          <note>
            I betänkandet lyfts frågan om transporter fram. Det är något
            som jag tycker är angeläget. Om svensk polis ska användas effektivt
            är en sak som de ska få göra att just vara poliser. Det gäller
            inte minst om det blir så att vi snart får en ny polisutbildning,
            vilket jag hoppas. Jag håller med Socialdemokraterna om att detta
            är riktigt, men då ska polisen ägna sig åt polisarbete och inte
            åt att vara transportjänst i den omfattning den är i dag. Polisen
            kan behöva rycka in och köra transport av personer när det är
            direkt nödvändigt och när personer är våldsamma eller farliga.
            Men någon annan måste ta en hel del av dessa stafettkörningar
            som görs inom landet. De är enormt tids- och kostnadskrävande
            för polisen. Också när det gäller detta är vi i ett arbete som
            vi ser slutet på, och jag hoppas att vi kan komma tillbaka med
            ett förslag där polisen avlastas en del.
          </note>
          <note>
            Det råder åsiktsskillnader här i kammaren inte minst i frågan
            om tillgången till elektronisk kommunikation. Här är skiljelinjerna
            tydliga. Jag tillhör de som hävdar att det är mycket svårt att
            säga att Internet ska vara en frizon där man ska få göra precis
            vad man vill. Internet är ett fantastiskt verktyg. Det skapar
            enorma möjligheter. Men där sker också kränkningar av människor
            som är nog så allvarliga som dem som sker i verkliga livet, så
            att säga.
          </note>
          <note>
            Här tycker jag att det på vissa håll i oppositionen finns en
            lätt naiv inställning till det som sker. Jag menar till exempel
            att de människor som blir kränkta på nätet ett brott som i dag
            omfattas av bötesstraff i många fall kan få sina liv förstörda.
            Det är allvarligt, och det är också en integritetskränkning, menar
            jag.
          </note>
          <note>
            Mycket handlar om den organiserade brottsligheten. Vapenfrågorna
            lyfts upp av en del. Jag tycker också att man bör ha en skärpt
            syn på vapenfrågorna. Detta är också under beredning. Jag tillhör
            dem som ofta hävdar att det verkligen är dags att min egen regering
            levererar till exempel en vapenamnesti som sedan följs upp med
            en skärpt syn. Det handlar om personer som springer omkring med
            vapen på allmän plats. Då pratar jag inte om jägarna som går in
            och handlar mjölk på Ica och har vapnet inlåst i bilen om man
            nu ens får ha det utan jag pratar om människor som har vapen för
            att skydda sig själva och sin brottsliga verksamhet eller för
            att hota andra. Det är ingen slump, och straffvärdet där måste
            skärpas. Det är det enda som hjälper. Det är tråkigt, men jag
            tror att det är så.
          </note>
          <note>
            Slutligen ska jag säga en sak som hänger ihop med polisens framtid.
            Vi pratar om utbildning. Polisen ska göra rätt saker. Jag nämnde
            transporterna. Också beredskapspolisen är uppe till diskussion
            i betänkandet. Jag tycker att den frågan är intressant och relevant.
            Här har vi ett ansvar att återigen se till att polisen används
            på det mest effektiva sättet. Poliserna är välutbildade redan
            i dag, men om de dessutom formellt sett ska bli högskoleutbildade
            är det inte okej att de står och vaktar Vasaloppet. Jag tycker
            inte det. Man kan inte ha högskoleutbildade personer till detta.
            De ska inte heller delta i mängder av andra enklare bevakningsarrangemang.
            Man hör ofta från Polisförbundet och andra att det kan bli våldsamt,
            att polisen kan behöva ingripa, att det kan bli stökigt och så
            vidare. Men ursäkta mig det kan det bli jämt! Då ska man inte
            ha ordningsvakter på krogen, och framför allt inte på en fotbollsmatch
            med tanke på utvecklingen på senare tid. Det är helt otänkbart.
            Men det tycker man är okej.
          </note>
          <note>
            Jag menar att man bör hitta ett mellanting där personer som är
            sunda och någorlunda utbildade kan rycka in och göra en insats
            för enklare bevakningsuppdrag. Det frigör resurser för polisen
            så att de till exempel kan ägna sig åt att bekämpa barnsexturism,
            vapenbrott och grov brottslighet. Här är det inte riktigt klart
            vad som kommer att hända. Vi tittar på detta. Beredskapspolisen
            i sig är kanske inte optimalt lagreglerad i dag. Det kanske inte
            är optimalt när det gäller hur man tar ut dem och inte heller
            när det gäller hur organisationen ser ut. Men här har vi ett ansvar
            att återkomma, och det är ett ansvar som vi delar med alla partier
            i utskottet. Vi ska fundera på hur man ska få fram dessa.
          </note>
          <note>
            Herr talman! Solen skiner en stund till härute i det vackra Stockholm.
            För Folkpartiets del yrkar jag bifall till utskottets förslag
            i betänkandet och avslag på reservationerna.
          </note>
          <note type="speaker">
            Anf. 172 JOHAN LINANDER (C):
          </note>
          <note>
            Herr talman! Nu har vi debatten om polisfrågor. Det är en debatt
            som vi har varje år. Vi behandlar knappt 60 motionsyrkanden, och
            det finns 16 reservationer.
          </note>
          <note>
            Man kan kanske tycka att det är många, men jag gick tillbaka
            några år och tittade, nämligen till 2006. Det var en slump, och
            det var det sista året med den socialdemokratiska regeringen.
            Det året behandlade vi 214 motionsyrkanden, och det fanns 54 reservationer.
            Det kan man tolka på olika sätt. Ett sätt är att tolka det som
            att riksdagsledamöterna nu är mer nöjda med hur polisverksamheten
            fungerar och att det därför finns mindre anledning att motionera.
          </note>
          <note>
            Mycket har gjorts under de snart fem år som alliansregeringen
            har haft regeringsmakten. Det finns definitivt en hel del kvar
            att göra. Mycket ligger i organisationsfrågorna, och därför är
            Polisorganisationsutredningen viktig. Det blir definitivt en fråga
            som vi lär återkomma till senare under mandatperioden.
          </note>
          <note>
            På det stora hela fungerar polisen allt bättre, även om det finns
            en hel del kvar att göra. Jag plockade fram mitt gamla anförande
            från 2006. Jag hade glömt bort det, men då gjorde jag en sammanfattning
            av mandatperioden 20022006 och vad som oroade mig inför framtiden.
            Jag tänkte att det kunde vara bra att använda det för att se hur
            det har gått.
          </note>
          <note>
            De saker som jag oroade mig för då var att brottsligheten ökade
            och att uppklaringen inte alls såg bra ut. Det handlade om människors
            trygghet, förtroendet för polisen och nedläggning av polisstationer.
            Det var färre poliser i yttre tjänst, och vi hade inte en polis
            i tiden, det vill säga en modern polis.
          </note>
          <note>
            Hur har det utvecklats sedan dess? Jag tittade lite i statistiken,
            och visst har det hänt en hel del. Nu blir det lite statistik.
            Ni får stå ut med det.
          </note>
          <note>
            Det finns definitivt mycket mer att göra för att få ned brottsligheten.
            Det är inget snack om det. Under det senaste decenniet har antalet
            anmälda brott ökat med 14 procent, men vi hade ett trendbrott
            2010 när antalet anmälda brott minskade med 3 procent. Vi får
            verkligen hoppas att den trenden fortsätter under det här året,
            och än så länge ser det bra ut. Detta bekräftas också i den nationella
            trygghetsundersökningen. Där får man bort lite av problemen med
            att alla brott inte anmäls, och olika anmälningsbenägenhet kan
            slå ganska mycket i statistiken. I den nationella trygghetsundersökningen
            var det nu, 2010, 24 procent som sade att de hade varit utsatta
            för brott under det gångna året. År 2005 var det 26 procent. Det
            är ingen revolution. Det är 2 procent, men 2 procent är faktiskt
            180 000 personer.
          </note>
          <note>
            Jag fortsatte med att gå igenom hur uppklaringen hade förändrats.
            År 2005 låg uppklaringen på 32 procent, varav 16 procent var personuppklarade
            brott. Nu, 2010, var siffrorna 39 procent, varav 18 procent var
            personuppklarade. Det har alltså ökat med 7 procent. Det är inte
            någon revolutionerade förändring det heller, men det går definitivt
            åt rätt håll.
          </note>
          <note>
            Har då människor blivit tryggare? Ja, där är den nationella trygghetsundersökningen
            väldigt bra. Den visar att alldeles för många fortfarande känner
            otrygghet när de ska ut sent på kvällen, men utvecklingen går
            åt rätt håll. Den har gått från 26 procent som kände sig otrygga
            2006 till 24 procent 2010. Det är framför allt kvinnor som numera
            känner sig mindre otrygga. Samtidigt ska det sägas att i förhållande
            till män är det ändå alldeles för många kvinnor som känner otrygghet.
          </note>
          <note>
            Den nationella trygghetsundersökningen frågar också om oro över
            brottsligheten, och här är förändringen större. År 2006 svarade
            29 procent att man kände oro för brottsligheten i samhället. Det
            har nu minskat till 22 procent. Det är över 600 000 färre svenskar
            som känner oro för brottsligheten i samhället. Det är en stor
            förändring till det bättre.
          </note>
          <note>
            Vad har då hänt med förtroendet för polisen sedan alliansregeringen
            tog över 2006? Här finns det flera olika undersökningar, och de
            visar egentligen samma sak. SOM-institutet vid Göteborgs universitet
            har de senaste åren visat på en stor förändring. År 2008 hade
            53 procent av svenska folket stort förtroende för polisen. Nu
            är det uppe i 62 procent. Av de institutioner i samhället som
            medborgarna får ranka eller svara på om man har förtroende för
            är det bara sjukvården och universiteten som numera har större
            förtroende än polisen. Riksbanken ligger strax efter. Den nationella
            trygghetsundersökningen visar samma sak. Där har förtroendet för
            rättsväsendet ökat från 54 procent 2006 till 61 procent 2010.
          </note>
          <note>
            Det som jag kanske uppehöll mig längst vid 2006 när jag sammanfattade
            den socialdemokratiska mandatperioden var nedläggningen av polisstationer.
            Då hade vi sett nedläggningar av över 100 polisstationer under
            den mandatperioden. Hemma i Skåne fanns det ett nedläggningshot
            över flera av polisstationerna eftersom det skulle sparas på lokalkostnaderna.
            Sedan dess har det gått i rätt riktning. Många nya polisstationer
            och poliskontor, inte minst här i Stockholm, har öppnats. I mitt
            eget Skåne finns nu minst en polisstation i samtliga av våra 33
            kommuner.
          </note>
          <note>
            Detta har också gjort att vi har fler poliser i yttre tjänst.
            Ökningen av antalet poliser i landet från ca 17 000 till 20 000
            gör ju att fler poliser kan vara ute, men det finns också nya
            direktiv om att polisen ska vara mer ute i yttre tjänst. I detta
            ligger också en polis i tiden, och här har vi kanske sett den
            största förändringen nu på senare tid.
          </note>
          <note>
            Just nu håller polisens mobila utredningsstöd, det som kallas
            PUST, på att förändra utredningarna av mängdbrott på ett nästan
            revolutionerande sätt. Nu utreds brotten mycket snabbare, även
            om det inte har hållit på så länge. Det började på försök i Norrköping
            i oktober förra året. Nu läggs det ut i hela landet. Det är bara
            ett antal brott som än så länge finns med i systemet, men det
            visar verkligen goda resultat. Ett exempel är rattfylleriärendena.
            Tidigare tog det i snitt en månad innan ärendet gick till åklagare.
            Nu tar det i snitt tre dagar, en tiondel av tiden.
          </note>
          <note>
            Vi har också fått fler civila experter, vi har bättre mångfald
            i poliskåren och rättsväsendets informationsförsörjning pågår.
            Vi har också fått en ny polisdatalag som vi fattade beslut om
            under den förra mandatperioden men som ännu inte har trätt i kraft.
          </note>
          <note>
            Visst kvarstår det problem. Det är inget snack om den saken.
            Det finns mycket att göra med effektiviteten hos polisen. Kvaliteten
            kan bli bättre, och organisationen måste förändras. Där är vi
            alldeles överens. Johan Pehrson tog tidigare upp polisutbildningen.
          </note>
          <note>
            Det finns mycket kvar att göra, men jag tycker att vi ska vara
            stolta över svensk polis. De poliser vi har ute i samhället gör
            dagligen ett väldigt bra jobb, och det tycker jag sägs alldeles
            för sällan. Därför säger jag det nu.
          </note>
          <note>
            Med det vill jag yrka bifall till förslaget i betänkandet och
            avslag på samtliga reservationer.
          </note>
          <note type="speaker">
            Anf. 173 CAROLINE SZYBER (KD):
          </note>
          <note>
            Herr talman! I kväll diskuterar vi polisfrågor. När jag var liten
            sjöng vi i skolan: Här är polisen som mitt i gatan står, han visar
            hur man kör, och så vidare. Vi hade också en polis som brukade
            besöka oss i skolan, och ofta sågs poliser på gator och torg.
          </note>
          <note>
            Men den verkligheten förändrades drastiskt. I början av den förra
            mandatperioden kände alliansregeringen att det fanns ett orosmoln
            på horisonten inom poliskåren med polisavgångar, bristande resurstilldelning
            och en växande kriminalitet.
          </note>
          <note>
            Inför valet 2006, och även inför valet 2010, var tryggheten i
            vårt land en av våra stora prioriteringar. I vårt Sverige finns
            i dag fler poliser på gator och torg som garanterar den tryggheten.
            Vi prioriterar medborgarnas trygghet. Polisen ska vara närvarande
            och inte frånvarande.
          </note>
          <note>
            Polisen har framför allt sedan Alliansen tillträdde fått helt
            andra förutsättningar än man tidigare hade. 2 500 gör skillnad.
            Det gäller också de stora ekonomiska satsningar som Alliansen
            har gjort på polisen.
          </note>
          <note>
            Nu handlar det naturligtvis om att polisen ska utnyttja det positiva
            utgångsläget till att genomföra de förändringar som är nödvändiga
            för att hela organisationen ska fungera optimalt. Det finns mycket
            att göra. Det har allmänheten också rätt att förvänta sig. Mycket
            har redan gjorts, och ännu mer går att göra inom den polisorganisation
            som vi har i dag. Vi kristdemokrater tycker också att det är bra
            att den övergripande polisorganisationen ska utredas så att den
            blir mer effektiv, för det kan den bli.
          </note>
          <note>
            En mängd saker skulle också kunna förbättras inom polisorganisationen.
            Ledarskapet måste förbättras, organisationen måste användas mer
            effektivt och fler måste frigöras från pappersuppgifter och arbeta
            närmare medborgaren. All brottslighet måste bekämpas. Polisen
            ska ges de verktyg som behövs för att på ett effektivt och rättssäkert
            sätt komma åt vardagsbrottsligheten, annars förlorar allmänheten
            förtroendet för polisen och det övriga rättsväsendet.
          </note>
          <note>
            De stora utmaningar som polisen står inför är gränsöverskridande
            brottslighet, terrorism, ekonomisk brottslighet, mc-relaterad
            brottslighet, ungdomsbrottslighet, brott med rasistiska inslag,
            narkotikabrott, barnpornografi samt våld mot kvinnor och barn.
            Polisens uppgift är att förebygga brott, upprätthålla ordningen
            samt utreda och beivra brott.
          </note>
          <note>
            Förutom att Alliansen ökar antalet poliser lyfter vi upp vikten
            av att det också ska finnas civilanställd personal i tillräcklig
            omfattning, så att polisens speciella kompetens kan tas till vara
            ute på fältet.
          </note>
          <note>
            Arbetet ska vidare organiseras så att tillgången på poliser är
            störst vid tidpunkter och på platser då erfarenhet och statistik
            visar att brottsligheten kan förväntas vara som mest omfattande.
          </note>
          <note>
            Att vi får en mer synlig polis, som genom sin närvaro skapar
            trygghet bland medborgarna, kan förebygga brott och ingripa snabbare
            när brott begås, är helt avgörande. Förtroendet skapas i mötet
            och det informella samtalet mellan allmänhet och polis. Därför
            är just synligheten avgörande för att öka människors trygghet.
          </note>
          <note>
            Känslan av trygghet är viktig i ett samhälle. Man ska möta polisen
            ofta på gatan, i skolan, på fritidsgården, i centrum och utanför
            restaurangen. Då känner man sig trygg. Så upplever många människor
            det i dag. I Stockholm har vi sedan några år mobila polisstationer
            på Stureplan och på Medborgarplatsen, platser som tidigare tidvis
            varit stökiga. Det har gett bra resultat.
          </note>
          <note>
            Polisen är en viktig del i vårt rättssamhälle. Deras vardag är
            tuff, och de får under ett arbetspass ofta möta sådant som vi
            andra aldrig skulle möta eller vilja möta.
          </note>
          <note>
            Det är viktigt att verkligheten speglar sången Här är polisen
            , och jag hoppas att vi inom en snar framtid får se fler patrullerande
            närpoliser som ger medborgarna större tillgänglighet och bidrar
            till en mer personlig kontakt. Flickor och kvinnor ska inte berövas
            rätten att vistas utomhus av rädsla för övergrepp. Unga killar
            och män ska kunna vistas på gator och torg utan att bli nedslagna
            och få sina mobiltelefoner stulna. Barnfamiljer ska kunna lämna
            sitt hus under semestern utan att få huset länsat av internationella
            ligor. Och våra äldre ska inte behöva oroa sig för stöld och rån.
            Tack vare våra satsningar har steg i rätt riktning kunnat tas.
          </note>
          <note>
            Jag vill avslutningsvis lyfta fram två motioner, en som väckts
            av min partikollega Annelie Enochson och centerpartisten Fredrick
            Federley gällande skyddet av judiska institutioner. Det är inte
            rimligt att religiösa samfund ska vara tvungna att bära säkerhetskostnaden
            till följd av hot och våld mot dem. Det finns i dag ett nära samarbete
            mellan flera samfund och polisen, men det är viktigt att vi politiker
            känner ansvar för att alla människor i Sverige, oavsett ursprung
            eller trosuppfattning, ska kunna känna sig trygga. Men om samfunden
            själva måste lägga mycket pengar på säkerhet då de inte anser
            att polisen ger dem trygghet ja, då måste vi politiker visa öppenhet
            och se till att staten går in och stöder detta ekonomiskt.
          </note>
          <note>
            Den andra motionen är skriven av min partikollega Penilla Gunther
            och handlar om att med hjälp av en stationerad sambandsman utöka
            och underlätta anmälningsmöjligheterna för sexbrott mot barn utomlands.
            Rikspolisstyrelsen har gjort satsningar som lett till fler fällande
            domar, och det är bra. Som framgår av betänkandet är det dock
            inte riksdagens bord att detaljreglera handläggningsordningen
            för anmälningar och tips, men regeringen följer dessa frågor på
            flera plan. Som nämndes tidigare i debatten har exempelvis den
            jourtelefon som funnits fungerat mycket väl. Mycket mer kan göras,
            och både EU-kommissionären Cecilia Malmström och vår kristdemokratiske
            Europaparlamentariker Alf Svensson jobbar mycket med dessa frågor
            på EU-nivå för att vi ska få en större samverkan.
          </note>
          <note>
            Jag yrkar bifall till utskottets förslag i betänkandet och avslag
            på samtliga reservationer.
          </note>
          <note>
            I detta anförande instämde Pia Hallström (M).
          </note>
          <note type="speaker">
            Anf. 174 ANTON ABELE (M):
          </note>
          <note>
            Herr talman! Jag hade egentligen inte tänkt gå upp i den här
            debatten, men jag hörde Maria Ferm nämna att det fanns en moderatmotion
            om att ge polisen möjlighet att begära ut IP-adresser även för
            brott med böter på straffskalan. Faktum är att det inte är en
            moderatmotion. Av betänkandet framgår att det är en motion av
            Socialdemokraterna, alltså från er sida, Maria Ferm.
          </note>
          <note>
            Låt mig så gå in på det som jag egentligen ville tala om, nämligen
            att bloggar, sociala medier och Internet fundamentalt förändrat
            sättet vi kommunicerar med varandra på. Det är fantastiskt att
            se vad dessa demokrativerktyg gjort för frihetssträvare världen
            över. De har skapat en frihetsrevolution över hela världen där
            alla utan inskränkningar numera har möjlighet att göra sin röst
            hörd. Samtidigt har denna fantastiska utveckling medfört en rad
            utmaningar som vi behöver hantera.
          </note>
          <note>
            Det är inte bara de som vill förbättra samhället som fått en
            ny plattform där de fritt kan uttrycka sig utan även alla de som
            i sin vardag mobbar, förtrycker och förtalar andra människor.
            I dag tar sig många större friheter på Internet än de gör i verkligheten.
            På senare tid har allt fler vittnat om en oroväckande utveckling
            när det gäller just näthatet. Och det ökar. Varje dag kränks tusentals
            unga människor på nätet. Hot, trakasserier och förtal är vardag.
            Med nätet följer mobbningen ända hem, även efter det att skolan
            har slutat. Det är helt oacceptabelt.
          </note>
          <note>
            Alltför ofta leder polisanmälan av just kränkning på Internet
            till att förundersökningen läggs ned. Ingen gärningsman kan spåras
            till brottet eftersom polisen saknar befogenheter att spåra förövaren.
            Lagen medger inte att abonnemangsuppgifter lämnas ut för brott
            där straffet endast är böter. Snart ges dock polisen möjlighet
            att begära ut abonnemangsuppgifter även för brott med endast böter
            på straffskalan. Det är en konkret åtgärd och precis den reform
            som behövs för att de brottsbekämpande myndigheterna effektivt
            ska kunna spåra personerna bakom kränkningarna och hoten på Internet.
          </note>
          <note>
            Vissa, framför allt Miljöpartiet, hävdar att yttrandefriheten
            därmed inskränks. I realiteten är det dock ingen skillnad när
            det handlar om friheten att yttra sig. Det som i verkligheten
            alltid varit olagligt att säga eller skriva blir det nu även på
            Internet, i den virtuella världen. Samtidigt får kampen mot trakasserier
            på Internet inte göras till en fråga enbart för oss lagstiftare.
            Nya lagar och regler är jätteviktiga, men det allra viktigaste
            är nog vårt gemensamma ansvar att respektera våra medmänniskor.
            Det vi inte kan acceptera på vår arbetsplats eller i hemmet ska
            vi heller inte acceptera på nätet. Det betyder att de regler som
            gäller i verkligheten också måste gälla på Internet.
          </note>
          <note>
            Jag välkomnar att flera tongivande företag, såsom Apple och Facebook,
            inför etiska riktlinjer just för att kunna motverka näthatet.
            Många företag som har bloggavdelning hävdar att de har ett fungerande
            system som verkar mot näthatet, men det tycks vara mer prat än
            verklighet. Mer måste göras. Leverantörerna av sådana tjänster
            måste agera och markera att deras plattformar inte ska användas
            för att kränka andra människor.
          </note>
          <note>
            När polis och åklagare snart får befogenheter att utreda nätbrott
            på bötesnivå är det dags att också samhället som helhet tar sitt
            ansvar. Det är sista utvägen för att behålla friheten och tryggheten
            på Internet.
          </note>
          <note>
            I detta anförande instämde Johan Pehrson (FP).
          </note>
          <note type="speaker">
            Anf. 175 MARIA FERM (MP) replik:
          </note>
          <note>
            Herr talman! För mig kvittar det ifall det är en socialdemokrat
            eller en moderat som väckt motionen. Det relevanta är att det
            är integritetskränkande att ge polisen allt större befogenheter
            att begära ut personuppgifter för brott som endast skulle leda
            till böter.
          </note>
          <note>
            Jag skulle vilja ställa en fråga som egentligen inte rör huruvida
            det är integritetskränkande utan huruvida det är kontraproduktivt
            att ge polisen den möjligheten. Det man kunnat se efter att Ipredlagen
            infördes är att det inte lett till att fler personer blivit dömda.
            I stället har det lett till att anonymiteten på Internet ökat.
            Fler använder sig av anonymiseringstjänster, vilket gör det svårare
            att utreda alla möjliga brott eftersom det helt enkelt blir enklare
            att dölja sin identitet när sådana tjänster ökar.
          </note>
          <note>
            Jag undrar hur Anton Abele ser på dessa farhågor. Är det inte
            så att förslagen egentligen är kontraproduktiva, att de bara leder
            till ett mer anonymt Internet?
          </note>
          <note type="speaker">
            Anf. 176 ANTON ABELE (M) replik:
          </note>
          <note>
            Herr talman! Som jag sade i mitt anförande ska samma regler gälla
            på Internet som i verkligheten. För att det ska vara möjligt måste
            vi stifta nya lagar på det här området.
          </note>
          <note>
            I dag har vi en situation där man fritt kan kränka människor
            på Internet, utan att någonting händer. Eftersom polisen inte
            har möjligheter eller befogenheter att utreda sådana brott läggs
            förundersökningarna ned gång på gång. Jag har själv varit med
            om det.
          </note>
          <note>
            Det är uppenbart att Maria Ferm inte känner till att människor
            dagligen kränks. Tusentals unga människor kränks på Internet,
            och ingenting kan göras åt det. När Maria Ferm säger att integriteten
            och yttrandefriheten kränks förstår jag inte hur hon menar. Det
            som alltid har varit olagligt att säga eller skriva i verkligheten
            kommer nu att bli det också på Internet. Jag förstår inte vad
            som är problemet.
          </note>
          <note>
            Jag skulle vilja fråga Maria Ferm vad hon har att säga till de
            personer som dagligen kränks. Vad ska du göra för att hjälpa dem,
            Maria Ferm?
          </note>
          <note type="speaker">
            Anf. 177 MARIA FERM (MP) replik:
          </note>
          <note>
            Herr talman! Jag inser att detta blir lite grann av en personlig
            debatt.
          </note>
          <note>
            Det är fruktansvärt när personer kränks på nätet. Att Anton Abele
            varit utsatt för det tycker jag är avskyvärt. Jag tror att alla
            som är politiskt aktiva har varit med om sådana saker, och det
            ska förstås bekämpas.
          </note>
          <note>
            Men jag tror att det kan vara kontraproduktivt när man gör så
            här. Det kanske bara leder till att Internet blir mer anonymt
            och att till och med värre brott än kränkningar på Internet blir
            svårare att klara upp eftersom det är enklare för brottslingar
            att gömma sig på nätet.
          </note>
          <note>
            Förutom den invändningen anser jag att man när man diskuterar
            sådana här saker alltid måste göra en avvägning mellan den personliga
            integriteten och en effektiv brottsbekämpning. Man måste alltid
            se hur ingripande sådana här åtgärder är i förhållande till brottets
            svårighetsgrad. Den avvägningen gör vi alltid när vi diskuterar
            hur stora befogenheter polisen ska ha, och så måste det så klart
            också vara vad gäller de här brotten.
          </note>
          <note type="speaker">
            Anf. 178 ANTON ABELE (M) replik:
          </note>
          <note>
            Herr talman! Maria Ferm säger att vi ska ha en god proportionalitet
            mellan integritetskränkning och yttrandefrihet. Jag håller helt
            med. Men att situationen är som den är i dag är bara att konstatera.
            Samma lagar och regler gäller inte på Internet som i verkligheten,
            och det är inte okej.
          </note>
          <note>
            Det är tydligt att det Maria Ferm nu säger är att vi ska låta
            mobbarna fortsätta. Låt dem som kränker få fortsätta med detta!
            Det är mycket viktigare. Det är ganska intressant. Det är någonting
            vi inte har hört förut. Det är nytt. Frågan är då: Är Miljöpartiet
            det parti som nu ska låta mobbarna fortsätta på Internet?
          </note>
          <note>
            Överläggningen var härmed avslutad.
          </note>
          <note>
            17 § Riksrevisionens styrelses redogörelse om polisens brottsförebyggande
            arbete
          </note>
          <note>
            Föredrogs
          </note>
          <note type="speaker">
            Anf. 179 ELIN LUNDGREN (S):
          </note>
          <note>
            Herr talman! Vi ska nu tala om Riksrevisionens styrelses redogörelse
            om polisens brottsförebyggande arbete ett kort och käckt namn!
          </note>
          <note>
            Riksrevisionens slutsats är enkel och både ledsam och hoppfull
            samtidigt. Det finns en stor förbättringspotential inom polisens
            brottsförebyggande arbete, men det återstår mycket arbete för
            att det ska kunna fungera väl. I rapporten kan vi läsa att polisen
            inte genomför mer än hälften av den brottsförebyggande verksamhet
            som den har planerat för. Effekterna av de åtgärder som genomförs
            är också oklara.
          </note>
          <note>
            Faktum är att rapporten pekar ut många problem, men också förbättringsområden
            gällande det förebyggande arbetet inom polisen. Riksrevisionen
            säger att det inom polisen finns en otydlighet och en oenighet
            om det basala, nämligen vad som är brottsförebyggande arbete och
            vilket arbete som ska utföras samt var och av vem.
          </note>
          <note>
            Viktiga förutsättningar som kunskaps- och kompetensstöd saknas.
            Vissa åtgärder har vidtagits, såsom en styrningsmodell för arbetssättet
            och förbättringar av utvärderingskompetensen. Det är givetvis
            bra.
          </note>
          <note>
            Riksrevisionen håller regeringen ansvarig för att inte ha gett
            polisen tillräckligt goda förutsättningar med mål fastställda
            för längre perioder och mål som är specifika, mätbara, relevanta
            och tidsatta.
          </note>
          <note>
            Jag har nu valt att peka på några av de brister som regeringen
            är ansvarig för att ta tag i och yrkar bifall till den reservation
            som vi har lagt fram ihop med Vänsterpartiet och Miljöpartiet.
            Där trycker vi på det viktiga arbetet med tydliga mål, på vikten
            av att ha kontaktpoliser ute och på samverkan mellan olika instanser.
            Vi pekar också på det viktiga arbetet med att snabbt reagera när
            ungdomar begår kriminella handlingar, för ungdomens egen skull.
          </note>
          <note>
            Det är enkelt att förstå varför förebyggande arbete är viktigt
            och varför det engagerar många. Det är helt enkelt därför att
            kriminella handlingar som aldrig utförs blir väldigt billiga för
            samhället och därför att mänskliga tragedier kan undvikas. Därför,
            herr talman, vill jag återigen yrka bifall till vår reservation.
          </note>
          <note type="speaker">
            Anf. 180 MARIA FERM (MP):
          </note>
          <note>
            Herr talman! När det gäller brottsförebyggande arbete generellt
            är det mycket som spelar in förutom det brottsförebyggande arbete
            som polisen direkt utför. Att organisera vårt gemensamma samhälles
            välfärd väl och motverka arbetslöshet, social utsatthet, stigmatisering
            och missbruk är till exempel synnerligen viktigt för att motverka
            brottslighet.
          </note>
          <note>
            I Riksrevisionens styrelses redogörelse om polisens brottsförebyggande
            arbete står att läsa att polisen inte genomförde brottsförebyggande
            arbete som polisen planerat att genomföra och att effekten av
            det arbete som faktiskt görs är oklar. Det är väldigt skarp kritik
            från Riksrevisionen, som beskriver situationen som att det finns
            en stor förbättringspotential inom polisens brottsförebyggande
            arbete och att det återstår mycket arbete för att det ska fungera
            väl. I redogörelsen står också att läsa att polisen inte har planerat,
            genomfört och följt upp det brottsförebyggande arbetet på ett
            sådant sätt som avsetts. Viktiga förutsättningar som kunskaps-
            och kompetensstöd saknas också, vilket försvårar möjligheterna
            att bedriva ett väl fungerande brottsförebyggande arbete.
          </note>
          <note>
            Sammantaget bidrar detta till att ambitionerna med polisens brottsförebyggande
            verksamhet inte har uppnåtts, detta trots att ca 5 miljarder kronor
            per år, det vill säga drygt en fjärdedel av polisens resurser,
            satsas på brottsförebyggande arbete.
          </note>
          <note>
            I en reservation vi i Miljöpartiet har gemensamt med Socialdemokraterna
            och Vänsterpartiet påpekar vi till exempel att målen måste tydliggöras
            och att kunskapen om vilka brottsförebyggande metoder som fungerar
            måste säkerställas. En viktig del i arbetet med att öka kunskaperna
            om det brottsförebyggande arbetet är att skapa en modern högskoleanknuten
            polisutbildning, där det brottsförebyggande arbetet är en del
            av utbildningen. Vi anser även att arbetet med kontaktpoliser
            bör utvecklas i hela landet. Samverkan mellan skolan, socialtjänsten,
            hälso- och sjukvården och polisen är också viktigt och kan förstärkas
            genom bindande samverkansavtal.
          </note>
          <note>
            Av bland annat dessa skäl yrkar jag bifall till reservationen.
          </note>
          <note type="speaker">
            Anf. 181 PIA HALLSTRÖM (M):
          </note>
          <note>
            Herr talman! Denna debatt behandlar Riksrevisionens styrelses
            redogörelse om polisens brottsförebyggande arbete. Redogörelsen
            grundar sig på Riksrevisionens granskningsrapport med samma namn.
            Dessutom behandlas en motion med sex motionsyrkanden som väckts
            med anledning av redogörelsen. Jag vill börja med att yrka bifall
            till förslaget i utskottets betänkande och avslag på motionens
            samtliga punkter.
          </note>
          <note>
            Herr talman! Vad gäller Riksrevisionens styrelses redogörelse
            välkomnar vi granskningen. Vi förutsätter att de brister som framkommit
            hanteras inom ramen för polisens fortsatta utvecklingsarbete.
          </note>
          <note>
            Regeringen anser att polisens brottsförebyggande arbete är mycket
            viktigt och ser allvarligt på de brister Riksrevisionen tar upp
            i sin rapport. I regeringens regleringsbrev till Rikspolisstyrelsen
            inför budgetåret 2011 poängteras vikten av det brottsförebyggande
            arbetet och att det ska utföras på eget initiativ och tillsammans
            med andra samhällsaktörer samt att arbetet ska vara problemorienterat.
            Polisens underrättelsemodell, PUM, är ett hjälpmedel i det brottsförebyggande
            arbetet.
          </note>
          <note>
            Rikspolisstyrelsen och Brottsförebyggande rådet har gemensamt
            fått uppdraget att beskriva polisens brottsförebyggande arbete
            och ange hur det kan vidareutvecklas. Uppdraget ska redovisas
            2012. Dessutom har Rikspolisstyrelsen lämnat ett beslutsprotokoll
            i mars i år om hur man ska uppfylla de rekommendationer Riksrevisionens
            rapport anger.
          </note>
          <note>
            Herr talman! Alla 700 grund- och gymnasieskolor i Stockholms
            län har egna kontaktpoliser som hjälper skolledningen i det brottsförebyggande
            arbetet. Jag ser positivt på satsningen med kontaktpoliser, men
            det behövs mer. Därför tog vi tidigare i vår ett beslut om att
            inrätta sociala insatsgrupper för unga som befinner sig i riskzonen.
            Att polis, skola, socialtjänst, arbetsförmedling, kriminalvård
            och övriga berörda myndigheter samarbetar är en förutsättning
            för att tidigt fånga upp unga som riskerar att påbörja en kriminell
            bana. Jag ser fram emot att följa de tolv kommuner som finns med
            i pilotverksamheten.
          </note>
          <note>
            I 73 procent av våra kommuner har samverkansavtal mellan polis
            och kommun undertecknats. Detta är en viktig del i det brottsförebyggande
            arbetet. Även det arbete som utförs av ideella föreningar och
            näringsliv har stor betydelse på lokal nivå.
          </note>
          <note>
            Det är av största vikt att ungdomsbrottsligheten bekämpas med
            tidiga och tydliga insatser. Rikspolisstyrelsen har därför fått
            i uppdrag att stödja polismyndigheterna så att tidsfristerna hålls.
            De ska också redovisa vilka insatser som gjorts för att förkorta
            handläggningstiderna.
          </note>
          <note>
            Herr talman! I regeringens skrivelse Handlingsplan för att bekämpa
            mäns våld mot kvinnor, hedersrelaterat våld och förtryck samt
            våld i samkönade relationer redogjorde regeringen för sin syn
            på hur hedersvåldet ska bekämpas.
          </note>
          <note>
            Rikspolisstyrelsen har fått i uppdrag att intensifiera sitt arbete
            för att bekämpa hedersvåldet och öka polisens kompetens att förebygga,
            utreda och upptäcka hedersvåld. I polisutbildningens kurs om våld
            i nära relationer ingår även kunskap om hedersvåld. Rikspolisstyrelsen
            har även tagit fram ett utbildningsmaterial om hedersrelaterad
            brottslighet. I många län har det upprättats så kallade resursteam
            för heder, där specialutbildade lärare, kuratorer, socialsekreterare,
            sjukvårdspersonal och poliser ingår. Dessa team kan hålla utbildningar
            på lokal nivå men också handleda vid akuta ärenden.
          </note>
          <note>
            Och till sist vill jag nämna att i den utredning som gjorts beträffande
            polisutbildningens utformning finns konkreta förslag på hur det
            brottsförebyggande arbetet ska ingå både i grundutbildningen samt
            på en högre specialistnivå. Detta betänkande bereds inom Regeringskansliet.
          </note>
          <note type="speaker">
            Anf. 182 JOHAN PEHRSON (FP):
          </note>
          <note>
            Herr talman! Man kan konstatera att det glesnar i salen, men
            talmanspresidiet och medarbetare ser pigga och fräscha ut, så
            vi kan hålla på en stund till. Det ser värre ut bland ledamöterna,
            kanske, men ni som är här är förstås pigga.
          </note>
          <note>
            Pia Hallström nämner allt det väsentliga när det gäller hur man
            ska förhålla sig till Riksrevisionens viktiga rapport och polisens
            brottsförebyggande arbete, vilket väl kanske är kärnan i det som
            vi vill att polisen ska göra. Vi tror på detta med fler poliser
            och synliga poliser, liksom på det som delvis lyfts fram här om
            kontaktpoliser, vilket ska handla om närvarande poliser som träffar
            människor i vardagen. Det är ett sätt att förebygga brott.
          </note>
          <note>
            Inte desto mindre kan man konstatera att det är en ganska svidande
            kritik. Anledningen till att det ser ut som det gör är den bristfälliga
            organisation som vår polis har. Vi som jobbar med Polisorganisationsutredningen
            ser hur det funkar när vi är ute på polisstationer och går igenom
            det hela strukturerat, och man blir nästan mörkrädd. Man vill
            låsa in sig någonstans, och man undrar vad det är som händer i
            Sverige. Helt plötsligt sker det en massa ungdomsrån någonstans
            i Gottsunda, Vivalla eller Malmö men det är ingen som exakt vet
            vad man ska göra. Det finns ingen manual, utan man får hitta på
            ett eget system. Finns det något bra sätt att bygga upp en databas
            för att bekämpa de här brotten ur ett strukturellt perspektiv?
            Det finns det inte heller någon kunskap om. Den strukturerade
            kunskapen om bästa tillvägagångssätt är för dålig i svensk polis.
            Där är frågan om polisens organisation avgörande.
          </note>
          <note>
            Jag vill dock säga att det är många som talar om vikten av forskning.
            Många av dem som är kritiska mot att det saknas forskning är sådana
            som kan forska själva. Det finns mängder av människor som jobbar
            med kriminologi här i landet. Vi lever tack och lov i ett fritt
            land. Det finns alldeles utmärkta möjligheter att sätta i gång
            att forska om vad som funkar brottsförebyggande och vad man ska
            göra. Det är ju ingen som hindrar någon, men intresset är uppenbart
            begränsat. De flesta vill forska om att brottsligheten inte har
            ökat det är det enda man vill forska på men det är också viktigt
            att forska om vad man ska göra för att möta den brottslighet som
            finns. Det kan man behöva påminna om ibland, tycker jag.
          </note>
          <note>
            Man har lyft fram de sociala insatsgrupperna. Det handlar om
            att samla alla de myndigheter som med kraft kan göra insatser,
            inte minst mot unga människor. Jag hoppas vi kan se mer av detta
            i framtiden. Jag tillhör dem som tycker att insatserna kan börja
            ännu lägre ned i åldrarna. Nu är gränsen satt vid 15 år, men kriminellt
            beteende dyker tyvärr upp allt tidigare, och det är en tragedi
            i sig. Här kan vi förstärka ytterligare. Jag tror dock att detta
            är en bra start.
          </note>
          <note>
            Annat ska också lyftas fram. Det gäller hur man involverar föräldrar
            och vad som är föräldrars ansvar. Det gäller också polisens och
            socialtjänstens skyldighet att agera när unga människor begår
            grova brott. Det om något är brottsförebyggande på temat: tidigt
            och tydligare. Det är helt avgörande för att man ska se konkreta
            resultat nästa gång Riksrevisionen granskar detta.
          </note>
          <note>
            Det som inte heller kommer fram i betänkandet är allt det som
            görs med breda penslar. Polisen har en tydlig uppgift att också
            bekämpa brott man kan ju inte bara förebygga. Här handlar det
            om hela den kamp man måste föra mot utanförskap, för jobb och
            för utbildning, så att unga människor har en framtid och inte
            bara fritid, liksom särskilda satsningar på barn- och ungdomspsykiatrin
            och så vidare. Jag skulle kunna göra en lång uppräkning.
          </note>
          <note>
            Herr talman! Med tanke på den sena timmen och på att det glesnar
            i bänkarna vill jag nu bara yrka bifall till utskottets förslag
            och avslag på reservationen.
          </note>
          <note type="speaker">
            Anf. 183 JOHAN LINANDER (C):
          </note>
          <note>
            Herr talman! Jag vill börja med att säga att det är bra att det
            görs sådana här genomgångar av myndigheternas verksamhet. Mycket
            av det som står i Riksrevisionens redogörelse känner vi igen.
            Under de nio år som jag har suttit i justitieutskottet har jag
            varit ute på polisstationer i landet vid väldigt många tillfällen.
            Jag känner igen detta.
          </note>
          <note>
            I sin dagliga verksamhet har poliserna brottsförebyggande verksamhet
            inplanerad, men sedan kommer mer akuta arbetsuppgifter som måste
            tas om hand, och då faller det brottsförebyggande åt sidan. Det
            är klart att det inte är effektivt, men det är också ganska svårt
            att komma ifrån. Det akuta måste trots allt få gå före.
          </note>
          <note>
            Det är också i mycket en organisationsfråga, precis som Johan
            Pehrson sade. Mycket av den kritik som finns bottnar i att svensk
            polis har en organisation som inte fungerar längre. Organisationsutredningen
            pågår, och vi kommer att återkomma till den här frågan. Vi är
            i mycket överens mellan riksdagspartierna om den väg vi ska gå.
          </note>
          <note>
            Det finns kritik i redogörelsen. Samtidigt har vi brottsstatistiken
            för 2010. Man kanske inte ska dra alltför vittgående slutsatser,
            men nog är det positivt att brottsligheten, de anmälda brotten,
            minskade under 2010. På något sätt måste det ju ha varit brottsförebyggande,
            för det bästa brottet är trots allt det som aldrig begås.
          </note>
          <note>
            Jag har lyssnat på de andra debattörerna, och de har sagt så
            bra saker att jag tänkte fatta mig kort. Vi tar givetvis till
            oss av kritiken på samma sätt som Rikspolisstyrelsen har gjort.
            Med detta vill jag yrka bifall till utskottets förslag och avslag
            på reservationen.
          </note>
          <note type="speaker">
            Anf. 184 CAROLINE SZYBER (KD):
          </note>
          <note>
            Herr talman! Fokus i rättspolitiken är att motverka brott. Därför
            sätter vi alla stort fokus på just det brottsförebyggande arbetet.
            Med ett gediget brottsförebyggande arbete på alla plan kan vi
            i framtiden få färre brottsoffer. Det brottsförebyggande arbetet
            startar redan i familjen. Familjens roll i det brottsförebyggande
            arbetet är central. Men även andra signalgivare i denna process
            har stor kompletterande betydelse, till exempel förskolan, skolan
            och socialtjänsten.
          </note>
          <note>
            Skolan har stor betydelse då det gäller att förmedla värderingar
            och bygga en värdegrund. Därför har Kristdemokraterna gång på
            gång betonat vikten av att skolan inte kan vara värdeneutral.
            Skolan har ett ansvar att föra etiska samtal och måste markera
            gränser för vad som är tillåtet och inte tillåtet, vad som är
            rätt och fel.
          </note>
          <note>
            Även polisens brottsförebyggande arbete är viktigt. Med fler
            poliser på plats kan det lokala brottsförebyggande arbetet utvecklas.
            Det är viktigt att polisen har tid och möjlighet att möta och
            samtala med ungdomar ute på skolorna och på stan. Med ökad närhet
            mellan polis och medborgare ökar tryggheten i samhället.
          </note>
          <note>
            Det finns en stor förändringspotential inom polisen, och det
            visar också denna rapport som Riksrevisionen tagit fram. Alliansregeringen
            har också i regleringsbrevet för Rikspolisstyrelsen för 2011 poängterat
            vikten av det brottsförebyggande arbetet såväl för polisen själva
            som i samverkan med andra samhällsaktörer.
          </note>
          <note>
            Över huvud taget behöver brottsförebyggande och brottsutredande
            insatser bli mer lokalt anpassade, anser vi kristdemokrater. När
            lokala handlingsplaner för det brottsförebyggande arbetet tas
            fram efterlyser polisen ofta en dialog med det övriga samhället,
            inte minst med lokala politiker. För att det samarbetet ska fungera
            är det viktigt att man har en gemensam problembild. Vilka områden
            är mest brottsbelastade? Var ska en ny polisstation hamna? När
            och var behövs särskilda punktinsatser från polisens sida? Hur
            kan brottsoffer och vittnen bäst stödjas? Hur kan ideella organisationer
            och volontärer dras in i arbetet på ett bättre sätt?
          </note>
          <note>
            Alla dessa frågor måste det tas ett helhetsgrepp på med input
            från samhällets alla aktörer om vi ska komma till rätta med brottsligheten
            på ett bättre sätt. Det är ett arbete som pågår på vissa håll,
            men det behöver utvecklas betydligt mer.
          </note>
          <note>
            Det händer saker med det brottsförebyggande samverkansarbetet
            mellan polisen och kommuner, och ett utvecklat samarbete finns
            i 73 procent av landets kommuner.
          </note>
          <note>
            De reservationer som Socialdemokraterna har för att påtala att
            det behöver göras saker tycker jag är lite konstiga. Det får dem
            att låta som att alliansregeringen inte har gjort något eller
            inte vill göra något alls. Riksrevisionen ger själv bilden att
            regeringen har tagit vissa initiativ.
          </note>
          <note>
            Precis som mina allianskamrater har sagt här i dag säger jag
            det en gång till: Det har tagits initiativ, men det finns stor
            förändringspotential och fler initiativ att ta. Detta arbete pågår.
            Jag yrkar bifall till utskottets förslag i betänkandet och avslag
            på reservationerna.
          </note>
          <note>
            I detta anförande instämde Pia Hallström (M).
          </note>
          <note>
            Överläggningen var härmed avslutad.
          </note>
          <note>
            18 § Slutande av avtal vid internationella köp av varor
          </note>
          <note>
            Föredrogs
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            19 § Bordläggning och beslut om förkortad motionstid
          </note>
          <note>
            Anmäldes och bordlades
          </note>
          <note>
            Kammaren biföll regeringens förslag att motionstiden för denna
            proposition skulle förkortas till fyra dagar. Motionstiden skulle
            utgå måndagen den 13 juni .
          </note>
          <note>
            20 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 9 juni
          </note>
          <note>
            Laila Olsen
          </note>
          <note>
            Allan Widman
          </note>
          <note>
            Amineh Kakabaveh
          </note>
          <note>
            Amineh Kakabaveh
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 14 juni.
          </note>
          <note>
            21 § Anmälan om skriftligt svar på fråga
          </note>
          <note>
            Anmäldes att skriftligt svar på följande fråga inkommit
          </note>
          <note>
            den 9 juni
          </note>
          <note>
            Anders Karlsson
          </note>
          <note>
            Svaret redovisas i bilaga som fogats till riksdagens snabbprotokoll
            tisdagen den 14 juni.
          </note>
          <note>
            22 § Kammaren åtskildes kl. 21.11.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
