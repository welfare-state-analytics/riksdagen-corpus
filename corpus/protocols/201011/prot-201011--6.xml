<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201011</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--6</head>
          <docDate when="2010-10-21 00:00:00">2010-10-21 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2010/11:6
          </note>
          <note>
            Torsdagen den 21 oktober
          </note>
          <note>
            Kl. 12:00 - 15:01
          </note>
          <note>
            1 § Nya riksdagsledamöter
          </note>
          <note>
            Upplästes och lades till handlingarna följande från Valprövningsnämnden
            inkomna
          </note>
          <note>
            Berättelse om granskning av bevis för riksdagsledamot
          </note>
          <note>
            Till Valprövningsnämnden har från Valmyndigheten inkommit bevis
            om att Yilmaz Kerimo (S) utsetts till ny ledamot av riksdagen
            fr.o.m. den 19 oktober 2010 sedan Thomas Bodström (S) avsagt sig
            uppdraget.
          </note>
          <note>
            Valprövningsnämnden har denna dag granskat beviset för den nye
            ledamoten och därvid funnit att det blivit utfärdat i enlighet
            med 14 kap. 28 § vallagen (2005:837).
          </note>
          <note>
            Bengt-Åke Nilsson/
          </note>
          <note>
            Kerstin Siverby
          </note>
          <note>
            Berättelse om granskning av bevis för riksdagsledamot
          </note>
          <note>
            Till Valprövningsnämnden har från Valmyndigheten inkommit bevis
            om att Jessica Rosencrantz (M) utsetts till ny ledamot av riksdagen
            fr.o.m. den 19 oktober 2010 sedan Anna König Jerlmyr (M) avsagt
            sig uppdraget.
          </note>
          <note>
            Valprövningsnämnden har denna dag granskat beviset för den nya
            ledamoten och därvid funnit att det blivit utfärdat i enlighet
            med 14 kap. 28 § vallagen (2005:837).
          </note>
          <note>
            Bengt-Åke Nilsson/
          </note>
          <note>
            Kerstin Siverby
          </note>
          <note>
            2 § Anmälan om ersättare för statsråd
          </note>
          <note>
            Förste vice talmannen anmälde att följande ersättare inträtt
            från och med den 19 oktober:
          </note>
          <note>
            Amir Adan (M) för statsminister Fredrik Reinfeldt (M),
          </note>
          <note>
            Margareta Cederfelt (M) för justitieminister Beatrice Ask (M)
            och
          </note>
          <note>
            Cecilia Brinck (M) för kultur- och idrottsminister Lena Adelsohn
            Liljeroth (M).
          </note>
          <note>
            3 § Anmälan om ny ersättare
          </note>
          <note>
            Förste vice talmannen anmälde att Anton Abele (M) inträtt som
            ersättare för HG Wessberg (M) under tiden den 19 oktober 201013
            september 2011.
          </note>
          <note>
            4 § Avsägelser
          </note>
          <note>
            Förste vice talmannen meddelade att Mats Gerdau (M) avsagt sig
            uppdraget som ledamot i utbildningsutskottet.
          </note>
          <note>
            Kammaren biföll denna avsägelse.
          </note>
          <note>
            Förste vice talmannen meddelade att Sven-Erik Bucht (S) avsagt
            sig uppdraget som suppleant i justitieutskottet.
          </note>
          <note>
            Kammaren biföll denna avsägelse.
          </note>
          <note>
            5 § Ledighet
          </note>
          <note>
            Förste vice talmannen meddelade att Hillevi Larsson (S) ansökt
            om ledighet under tiden den 1 december 201030 juni 2011.
          </note>
          <note>
            Kammaren biföll denna ansökan.
          </note>
          <note>
            Förste vice talmannen anmälde att Luciano Astudillo (S) skulle
            tjänstgöra som ersättare för Hillevi Larsson.
          </note>
          <note>
            6 § Anmälan om inkomna protokollsutdrag från utskott
          </note>
          <note>
            Förste vice talmannen anmälde att utdrag ur följande protokoll
            i ärenden om subsidiaritetsprövning av EU-förslag inkommit:
          </note>
          <note>
            7 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2010/11:1
          </note>
          <note>
            Interpellation 2010/11:1 Jobb- och utvecklingsgarantins tredje
            fas
          </note>
          <note>
            Interpellationen kommer att besvaras tisdagen den 26 oktober
            2010.
          </note>
          <note>
            Skälet till dröjsmålet är tjänsteresa.
          </note>
          <note>
            Karin Renman
          </note>
          <note>
            Interpellation 2010/11:2
          </note>
          <note>
            Interpellation 2010/11:2 Ungdomsarbetslösheten i Sverige
          </note>
          <note>
            Interpellationen kommer att besvaras tisdagen den 26 oktober
            2010.
          </note>
          <note>
            Skälet till dröjsmålet är tjänsteresa.
          </note>
          <note>
            Karin Renman
          </note>
          <note>
            Interpellation 2010/11:3
          </note>
          <note>
            Interpellation 2010/11:3 Sverige och ungdomsarbetslösheten i
            Norden
          </note>
          <note>
            Interpellationen kommer att besvaras tisdagen den 26 oktober
            2010.
          </note>
          <note>
            Skälet till dröjsmålet är tjänsteresa.
          </note>
          <note>
            Karin Renman
          </note>
          <note>
            Interpellation 2010/11:4
          </note>
          <note>
            Interpellation 2010/11:4 Obligatorisk arbetslöshetsförsäkring
          </note>
          <note>
            Interpellationen kommer att besvaras tisdagen den 26 oktober
            2010.
          </note>
          <note>
            Skälet till dröjsmålet är tjänsteresa.
          </note>
          <note>
            Karin Renman
          </note>
          <note>
            Interpellation 2010/11:6
          </note>
          <note>
            Interpellation 2010/11:6 Differentierade avgifter i arbetslöshetsförsäkringen
          </note>
          <note>
            Interpellationen kommer att besvaras tisdagen den 26 oktober
            2010.
          </note>
          <note>
            Skälet till dröjsmålet är tjänsteresa.
          </note>
          <note>
            Karin Renman
          </note>
          <note>
            8 § Svar på interpellation 2010/11:8 om ACTA
          </note>
          <note type="speaker">
            Anf. 1 Justitieminister BEATRICE ASK (M):
          </note>
          <note>
            Fru talman! Jens Holm har frågat näringsministern om hon avser
            att vidta några åtgärder för att EU inte ska skriva under ACTA-avtalet,
            när ACTA kommer att behandlas i riksdagen och om ACTA kommer att
            påverka svensk lagstiftning.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            Piratkopiering och varumärkesförfalskning är en form av illojal
            konkurrens som undergräver seriösa företags konkurrenskraft. I
            vissa fall kan spridningen av sådana produkter också äventyra
            konsumenternas hälsa och säkerhet. Det är därför angeläget att
            göra något åt detta problem. I det sammanhanget är internationellt
            samarbete och informationsutbyte minst lika viktigt som lagstiftning.
          </note>
          <note>
            Alla länder inom FN och WTO har inte varit intresserade av att
            diskutera dessa frågor. Alternativen var därför att föra dessa
            diskussioner bland en mindre grupp intresserade länder eller att
            inte göra något alls. Det var mot den bakgrunden som det dåvarande
            slovenska ordförandeskapet i EU och kommissionen fick i uppdrag
            att inleda förhandlingar med andra intresserade länder om ett
            nytt handelsavtal, ACTA.
          </note>
          <note>
            Sveriges utgångspunkt i förhandlingarna har varit att den rättsliga
            regleringen inte ska gå längre än vad som redan gäller i Sverige.
            Riksdagens näringsutskott har överlagt om och uttryckt sitt stöd
            för regeringens förslag till ståndpunkt i dessa förhandlingar.
            Samtidigt har näringsutskottet givit regeringen visst utrymme
            att acceptera bestämmelser som skulle kräva mindre justeringar
            av svensk rätt.
          </note>
          <note>
            Från regeringens sida hade vi som bekant föredragit betydligt
            större öppenhet kring dessa förhandlingar, men vissa andra ACTA-parter
            har tyvärr haft en annan uppfattning. Det har dock åstadkommits
            större öppenhet under förhandlingarnas gång. Exempelvis offentliggjordes
            den konsoliderade avtalstexten i april 2010, så att var och en
            kunde ta del av de förslag som låg på bordet. Dessutom offentliggjordes
            avtalstexten efter det senaste mötet i Tokyo, innan förhandlingarna
            var helt klara. Jag vill också understryka att ledamöterna i riksdagens
            näringsutskott har haft insyn i förhandlingarna. De har löpande
            informerats om hur förhandlingarna fortskrider och bland annat
            kunnat ta del av förhandlingstexter.
          </note>
          <note>
            Vi arbetar för närvarande med att analysera texterna. Vår preliminära
            bedömning är att ACTA endast skulle kräva en mindre justering
            i svensk rätt, närmare bestämt i varumärkeslagen. Den justeringen
            förankrades i näringsutskottet i september 2009 och handlar om
            polis och åklagares möjligheter att ingripa mot varumärkesintrång
            utan angivelse från målsäganden. Utvecklingen i EU kommer att
            avgöra den fortsatta hanteringen av ACTA.
          </note>
          <note>
            Mot denna bakgrund ser jag i dagsläget ingen anledning för Sverige
            att vidta några åtgärder för att EU inte ska kunna underteckna
            avtalet.
          </note>
          <note type="speaker">
            Anf. 2 JENS HOLM (V):
          </note>
          <note>
            Fru talman! Jag tackar för svaret. ACTA är ett avtal mellan världens
            rika länder och gäller överträdelser av immaterialrätten. Avtalet
            kommer att påverka oss människor på en mängd olika sätt, alltifrån
            friheten på Internet till patent och produktion av läkemedel.
            Överträdelser ska bestraffas, bland annat ska straffrättsliga
            åtgärder vidtas. Eftersom ACTA syftar till att stärka immaterialrätten
            kan det påverka fattiga länders möjligheter att producera generiska
            mediciner, det vill säga lagliga mediciner som är utan patent.
          </note>
          <note>
            ACTA är ett avtal som ytterligare stärker de rika ländernas informationsövertag
            på en mängd områden. Storföretag som Sony och Google har genom
            så kallade expertgrupper i ACTA-förhandlingarna haft större insyn
            i ACTA-processen än folkvalda politiker. Det är ett av skälen
            till att utvecklingsländer som Kina, Indien och Brasilien ställt
            sig utanför ACTA-processen. Den 5 oktober röstade en enig mexikansk
            senat mot ACTA-avtalet. Man protesterade mot hemlighetsmakeriet
            och den totala avsaknaden av demokratisk förankring i ACTA-processen.
          </note>
          <note>
            Hemlighetsmakeriet har jag själv stångat mig blodig mot. Som
            tidigare EU-parlamentariker krävde jag våren 2009 att den svenska
            regeringen skulle lämna ut relevanta handlingar om ACTA. Jag ville
            som folkvald kunna granska inte bara EU:s förhandlingsmandat utan
            hela processen kring ACTA. Resultatet av min begäran blev den
            bunt papper som jag här visar upp för kammarens ledamöter. Det
            jag alltså fick från regeringen var ett par hundra sidor med kanske
            intressant text; jag vet inte det eftersom ungefär 80 procent
            av texten var svartmarkerad, det vill säga hemligstämplad.
          </note>
          <note>
            Kan detta kallas en demokratisk process? Nej, självklart inte.
          </note>
          <note>
            Jag vill återkomma till varför jag tycker att detta är så viktigt.
            För mig är det viktigaste utvecklingsländernas möjlighet att sälja
            generiska läkemedel. När utvecklingsländer försöker exportera
            dessa läkemedel beslagtas de ofta i tullen i europeiska hamnar
            eller på flygplatser. Det skedde till exempel i Holland 2008 då
            Indien försökte exportera väldigt viktiga läkemedel till Brasilien.
            Varför har då detta med läkemedel med ACTA att göra? Jo, eftersom
            ACTA rör frågor som handlar om immaterialrätt och patent skulle
            man kunna hoppas att ACTA löser detta med att utvecklingsländer
            ska kunna producera läkemedel vars patent har gått ut, men jag
            ser inget om detta i det här ACTA-materialet, och jag har inte
            sett något sådant från den svenska regeringen.
          </note>
          <note>
            Därför vill jag fråga Beatrice Ask: På vilket sätt kan du säga
            att ACTA kommer att underlätta för utvecklingsländer att sälja
            generiska läkemedel? Kan vi med ACTA se till att utvecklingsländers
            export av läkemedel inte kommer att stoppas på patentgrund i framtiden?
          </note>
          <note>
            Beatrice Ask medger att ACTA kommer att innebära förändring av
            svensk lag. Det är bra att vi nu får detta svart på vitt. Då vill
            jag veta: När lägger regeringen fram en proposition om de här
            förändringarna? Jag vill också veta när den samlade riksdagen
            ska få ta ställning till hela ACTA-avtalet. När tänker ni översätta
            ACTA-avtalet till svenska, så att vanligt folk kan läsa det? Jag
            som lagstiftare har extremt svårt att förstå de juridiska termerna
            på engelska.
          </note>
          <note type="speaker">
            Anf. 3 JONAS SJÖSTEDT (V):
          </note>
          <note>
            Fru talman! Jag vill också tacka ministern för svaret.
          </note>
          <note>
            Precis som Jens Holm vill jag beröra frågan om generiska läkemedel.
            Vi har haft en lång strid i olika underorgan till Världshandelsorganisationen,
            WTO, om rätten för utvecklingsländer att tillverka generiska läkemedel
            för att bekämpa de avgörande folksjukdomarna i syd, däribland
            hiv/aids. Det råder i dag inget tvivel om att de framgångar som
            har skett på det här området i att kunna producera och exportera
            dessa läkemedel räddar hundratusentals människoliv runt om i världen.
          </note>
          <note>
            Det har i kritiken mot ACTA anförts att detta skulle försvåra
            exporten såtillvida att den då inte kan ske via de länder som
            har signerat avtalet. Nyss hörde vi exemplet med Nederländerna,
            som hindrade en sådan export av generiska läkemedel.
          </note>
          <note>
            Jag skulle vilja fråga ministern om det har skett någon analys
            av den här frågan i beredningen av ACTA-avtalet och om riksdagen
            i så fall kommer att få ta del av den. Jag skulle också vilja
            fråga om ministern räknar med att det blir några följder för Sverige
            som nation i form av förpliktelser som en direkt följd av ACTA-avtalet.
          </note>
          <note type="speaker">
            Anf. 4 Justitieminister BEATRICE ASK (M):
          </note>
          <note>
            Fru talman! Vi ska konstatera att ACTA-avtalet rör väldigt många
            komplicerade frågor, men vi håller oss till dem som har tagits
            upp här. Det finns goda skäl för det som finns i ACTA-avtalets
            diskussioner i många avseenden.
          </note>
          <note>
            Låt oss ta upp frågan om detta försvårar för fattiga länder att
            ta fram generiska läkemedel en nog så angelägen fråga. Det kan
            finnas svårigheter i detta, naturligtvis, men reglerna kommer
            också att innebära mer säkerhet för konsumenterna. Ett problem
            med den varumärkesförfalskning och piratkopiering som finns när
            det gäller läkemedel är ju att människor riskerar att få tag i
            läkemedel som är helt oanvändbara eller till och med farliga.
            Det är ett bekymmer. Det finns två sidor av varje mynt. Det är
            viktigt också för de fattigaste länderna att ha denna typ av säkerhet.
            Helt okomplicerat är det alltså inte.
          </note>
          <note>
            När det gäller den demokratiska processen är jag helt överens
            med Jens Holm och säkert också Jonas Sjöstedt om att vi hade velat
            ha en annan ordning för öppenheten. Det har ju varit den svenska
            stridsfrågan under hela resans gång. Nu är emellertid en hel del
            internationella förhandlingar av det här slaget stängda. Det gör
            att vi är låsta: Är vi med i förhandlingen kan vi inte ensidigt
            lämna ut material själva.
          </note>
          <note>
            Däremot är det, precis som Jens Holm påpekar, en del företag
            som har haft mer insyn, delvis beroende på att man i exempelvis
            USA har regler som innebär att man under sekretess kan lämna ut
            avtalstexter till företag under resans gång. Det finns då straffbestämmelser
            om man skulle bryta mot sekretessen och så vidare. Vi har inte
            sådana regler i Sverige. Detta gör att en del större företag har
            haft mer insyn i förhandlingarna än andra. Det kan säkert också
            på andra håll finnas regelverk som gör detta möjligt.
          </note>
          <note>
            Detta är ingen bra ordning rak öppenhet är alltid mycket bättre,
            och det måste vi arbeta för. Jag tycker dock att det har varit
            en framgång att vi under resans gång har fått mer av öppenhet
            och att man har lagt ut texter, och att vi har haft en kommunikation
            med riksdagens näringsutskott har varit viktigt här hemma. Vi
            har försökt delge utskottet vad som händer och så mycket vi vet.
          </note>
          <note>
            När kommer då ACTA-avtalet till riksdagen? Det beror först och
            främst på när det blir färdigt och i vilken utsträckning vi kommer
            att behöva fatta beslut i Sveriges riksdag. Det är lite oklart,
            delvis för att en del beslut kan fattas på EU-nivå. Nu finns det
            ingen sådan intention att EU skulle driva igenom detta på det
            viset men vi kanske ser att vi måste göra någon förändring. Det
            vi då kan behöva göra är en förändring i varumärkeslagen. Det
            handlar om möjligheten för polis och åklagare att agera även utan
            målsägare. Det är egentligen inte så dumt, för om man inte har
            den möjligheten kan man tänka sig situationer där en enskild blir
            hotad eller utsatt för påtryckningar som man inte kan stå emot
            för att ta itu med en allvarlig kriminalitet. Då är det viktigt
            att polis och åklagare kan agera.
          </note>
          <note>
            Om vi ska göra lagändringar är det självklart att de kommer till
            riksdagen, men innan det hela är färdigt kommer det inte att finnas
            helt färdiga översättningar EU-förslag kommer ju annars i sinom
            tid och innan vi vet var allt slutligen hamnar är det också svårt
            att säga när vi återkommer till riksdagen med eventuella förslag.
          </note>
          <note type="speaker">
            Anf. 5 JENS HOLM (V):
          </note>
          <note>
            Fru talman! Först vill jag ta upp frågan om generiska läkemedel.
            Det handlar om läkemedel som kan rädda livet på hundratusentals
            människor i fattiga länder. De beslag som har gjorts har inte
            skett på grund av folkhälsa utan med direkt referens till immaterialrätt
            och patent. Som jag förstår det kommer ACTA-avtalet att ytterligare
            stärka befogenheterna för polis, tull och andra delar av statsmakten
            att göra sådana beslag. Jag ser inte ens orden folkhälsa eller
            hälsa i ACTA-avtalet.
          </note>
          <note>
            Jag skulle också vilja fråga justitieministern om en annan dimension
            av ACTA nämligen friheten på Internet. Vi har ju här i Sverige
            tyvärr antagit Ipredlagen, som ställer krav på operatörer att
            lämna ut användarinformation. På första sidan av ACTA talar man
            om att man ska ha ett samarbete med rättighetshavare och just
            Internetoperatörer. Som jag tolkar det är detta precis vad Ipred
            handlar om.
          </note>
          <note>
            Nu säger justitieministern kanske att vi inte behöver göra några
            förändringar i svensk lag eftersom vi har Ipred. Men om vi antar
            att en ny majoritet i riksdagen, förhoppningsvis om fyra år, kommer
            att vilja riva upp Ipred, kommer den borgerliga regeringen redan
            att i ACTA-avtalet ha klubbat igenom sådana åtgärder att den svenska
            riksdagen inte kan upphäva det. Med ACTA får vi alltså Ipred bakvägen,
            och det blir överstatligt.
          </note>
          <note>
            Jag är också oroad av den ACTA-kommitté som man talar om i artikel
            5. Denna kommitté ska, som jag förstår det, ha möjligheter att
            göra förändringar i avtalet eller åtminstone i dess implementering.
            I ACTA-kommittén ska tredje part rörande immaterialrättsöverträdelser
            kunna ingå eller åtminstone samarbeta.
          </note>
          <note>
            Jag skulle gärna vilja få veta av justitieministern vilka tredje
            parter det är som man ska kunna samarbeta med i denna kommitté.
            Är det de stora mjukvaruföretagen? Är det film- och musikbolagen?
            Vilka är det egentligen som man ska samarbeta med?
          </note>
          <note type="speaker">
            Anf. 6 JONAS SJÖSTEDT (V):
          </note>
          <note>
            Fru talman! Jag vill än en gång tacka ministern för svaren. Jag
            delar hennes syn på öppenheten och att det är ett fundamentalt
            demokratiproblem när internationella avtal med långtgående konsekvenser
            inte kan behandlas i ett tidigt skede på normalt sätt i nationella
            parlament.
          </note>
          <note>
            Det liknar det som alltmer blir en praxis på området inom Europeiska
            unionen. Först är det för tidigt, och då får vi inte veta något.
            Därefter är det för tidigt, och då får vi inte veta något. Sedan
            är det för sent, eftersom det då är färdigförhandlat. Det är inte
            en acceptabel grundmodell för förhandlingarna.
          </note>
          <note>
            Det vore intressant att veta om regeringen har för avsikt att
            i Europeiska unionen ta initiativ till att stärka den parlamentariska
            kontrollen över Världshandelsorganisationen och dess underorgan
            och de förhandlingar som sker där för att kunna åtgärda demokratiproblemen.
          </note>
          <note>
            Jag vill än en gång återvända till frågan om generiska läkemedel
            och om det i regeringen har skett någon särskild analys av om
            detta kommer att förändra rättsläget på något sätt. Kommer det
            till exempel beroende på avtalets formulering att innebära skyldigheter
            för svenska myndigheter att ingripa om sådana läkemedel förs i
            transit via Sverige?
          </note>
          <note type="speaker">
            Anf. 7 EVA-LENA JANSSON (S):
          </note>
          <note>
            Fru talman! Jag vill delta i den debatt som Jens Holm initierat
            om ACTA-förhandlingarna. Jag är en av de ledamöter som suttit
            i näringsutskottet och som varit aktiv och tagit del av den information
            som getts till utskottet.
          </note>
          <note>
            I svaret från Beatrice Ask sägs angående den konsoliderade avtalstexten
            i april att var och en kunde ta del av de förslag som låg på bordet.
            Det är inte riktigt med sanningen överensstämmande. Det krävs,
            precis som Jens Holm har redovisat här, engelskkunskaper och dessutom
            avancerad engelska.
          </note>
          <note>
            Den här texten är inte ens enkel att begripa på svenska. Det
            hade varit önskvärt att man hade översatt texten. Vi har haft
            en tidigare diskussion om att man inte får ta del av texten på
            svenska från regeringens sida.
          </note>
          <note>
            I svaret sägs: Dessutom offentliggjordes avtalstexten efter det
            senaste mötet i Tokyo, innan förhandlingarna var helt klara. Jag
            känner inte till att de texterna har delats tidigare i näringsutskottet.
            Min fråga är: Är det en fråga som regeringen överväger att återkomma
            till i näringsutskottet för att ge den fortsatta informationen?
          </note>
          <note>
            För mig har det varit viktigt att hela tiden i debatten diskutera
            öppenheten i frågorna, eftersom det är vad som har engagerat många
            medborgare i Sverige. Det är viktigt att regeringen tar med sig
            synpunkten från riksdagen om hur man fortsättningsvis ska kunna
            verka för ökad öppenhet redan i inledningen av förhandlingar och
            redan där ställa de kraven.
          </note>
          <note>
            Om man ska ingå överenskommelser är det viktigt att det med önskvärd
            tydlighet framgår i vilken situation man sätter parlamentet. Om
            det är som Jens Holm beskriver att man kommer att teckna ett avtal
            som gör att det inte är möjligt att riva upp vissa delar av lagstiftningen
            i Sverige är det viktigt att parlamentet känner till det redan
            från början.
          </note>
          <note>
            Jag vill veta hur det är med översättningen av informationen.
            Jens Holm ställde också frågan om regeringen överväger att översätta
            de texterna till svenska.
          </note>
          <note type="speaker">
            Anf. 8 Justitieminister BEATRICE ASK (M):
          </note>
          <note>
            Fru talman! Vi kan börja med avtalstexter. Översättningar är
            alltid angelägna, men de görs inte alltid. Det är ett bekymmer,
            men likväl har texterna funnits och man har kunnat ta del av dem.
          </note>
          <note>
            När det gäller den senaste texten jag nämnde finns den på Internet.
            Man diskuterar just nu när mötet ska vara i näringsutskottet för
            att ledamöterna ska kunna ta del av den och få en föredragning
            av innehållet. Men den har funnits på Internet sedan tidigare,
            och många går in den vägen och tar del av den. Många som är aktiva
            i debatten är väldigt engagerade i att använda den möjligheten.
          </note>
          <note>
            Det finns naturligtvis mer att göra i den delen. Generellt gäller
            för översättningar att det kommer att översättas av EU innan signering
            och annat. Det är så det brukar gå till. Det är en omfattande
            procedur med översättningar. Det vet vi att det alltid är. Det
            är ett bekymmer. Vi kämpar på med det, men det finns praktiska
            skäl till att det inte hinns med eller görs i varje ärende utan
            att man tvingas jobba med engelska texter.
          </note>
          <note>
            Jag ska försöka att gå tillbaka till de övriga frågorna. Kommer
            vi att ta något initiativ för att stärka den parlamentariska kontrollen
            över olika typer av förhandlingar? Den svenska regeringen gör
            vad den kan för att se till att vi har möjligheter att få en diskussion.
            Det är inte nödvändigtvis så att det alltid är i EU-parlamentet,
            utan det kan vara de nationella parlamenten som behöver ha möjligheter
            att diskutera ingångsvärdena inför förhandlingar. Det jobbar vi
            naturligtvis med.
          </note>
          <note>
            Vi har också i det här fallet förankrat grundinställningen från
            svensk sida i riksdagen. När det gäller EU och det arbete som
            bedrivs av kommissionen och annat har Sverige ett ganska omfattande
            arbete i gång hela tiden för att förbättra öppenheten. Jag tror
            att Jonas Sjöstedt känner till att det sitter lite trångt mellan
            varven när det gäller offentliga handlingar och annat och att
            man gärna vill begränsa. Där tror jag ändå att vi tillhör de mest
            energiska. Vi lyckas ibland med viss framgång, och ibland med
            hjälp av parlamentet, åstadkomma en och annan förbättring. Men
            här finns en hel del att göra.
          </note>
          <note>
            Jag går över till ACTA-avtalet. Vad kan man säga om kommittén?
            Jag tror att den kommer att vara bra. Det behövs ett forum där
            man kan diskutera frågor som rör tillämpningen av avtal och frågor
            som dyker upp. Vad gäller tredje part är det rent allmänt alla
            berörda. Det kan variera lite grann. Jag har inte exakt kunskap
            om hur man organiserar det. Tanken är att man ska kunna ta in
            intressenter som är relevanta i sammanhanget. Det kan vara en
            ganska bred grupp som man ser det. Så har i varje fall jag förstått
            det.
          </note>
          <note>
            När det gäller friheten på Internet bedömer vi inte att det behövs
            några förändringar delvis därför att vi har Ipred. Det är en lagstiftning
            som vi är skyldiga att ha på grund av medlemskapet i EU och inte
            på grund av ACTA. Det ligger där i dag, och så är det. ACTA ändrar
            inte Ipred. Det finns ingen konsekvens som vi har bedömt det.
          </note>
          <note>
            Den förändring som vi bedömer att man behöver göra med anledning
            av avtalet som det ser ut i dag är den jag tidigare har nämnt,
            nämligen att vi kommer att behöva gå in i varumärkeslagen och
            ge en möjlighet för polis och åklagare att agera utan att det
            finns en målsägande. Det är den förändring som vi ser som nödvändig
            i dag. Jag tror inte heller att det kommer att bli några andra
            förändringar.
          </note>
          <note type="speaker">
            Anf. 9 JENS HOLM (V):
          </note>
          <note>
            Fru talman! Tack för svaren, justitieminister Beatrice Ask! Jonas
            Sjöstedt ställde en fråga om en konsekvensanalys av utvecklingsländers
            möjlighet att sälja generiska läkemedel. Du får gärna svara på
            det i ditt sista anförande. Det var det som hela min fråga väldigt
            mycket handlade om.
          </note>
          <note>
            Det är bra att Sverige har drivit på för ökad öppenhet. Men jag
            konstaterar också att man till exempel har krävt när man haft
            överläggningar med näringsutskottet att de överläggningarna ska
            behandlas med sekretess.
          </note>
          <note>
            Hela förfarandet med ACTA är ett exempel på vad som händer när
            man lyfter upp viktiga frågor till den överstatliga nivån. Vanliga
            människor har inte en chans att komma in i processen. Det är också
            väldigt svårt för oss folkvalda att göra det.
          </note>
          <note>
            Jag blir inte helt lugn när justitieministern talar om tredje
            part i ACTA-kommittén som ska se till hur implementeringen av
            ACTA ska ske. Erfarenheterna av förhandlingar om ACTA visar att
            inte minst amerikanska storföretag inom upplevelseindustrin har
            haft ett väldigt stort inflytande. Jag är rädd för att det är
            precis de som kommer att styra ACTA-kommittén. Det vore välkommet
            om den svenska regeringen skulle kunna driva på för att så inte
            blir fallet.
          </note>
          <note>
            Jag är också djupt oroad över friheten på Internet. Nu får vi
            Ipred även via ACTA. Ifall vi rödgröna skulle vinna valet och
            kanske vilja förändra eller riva upp Ipred skulle det vara extremt
            mycket svårare ifall den borgerliga regeringen klubbar igenom
            ACTA. Det är ett mycket stort problem.
          </note>
          <note type="speaker">
            Anf. 10 EVA-LENA JANSSON (S):
          </note>
          <note>
            Fru talman! Jag tycker inte att jag fick något riktigt bra svar
            från justitieministern angående översättningsfrågan och informationen.
            Jag tycker att det är en viktig princip att den information som
            skulle tillgängliggöras för medborgarna också översätts till svenska.
            Detta tillgängliggjordes på nätet i april. Man har haft tid på
            sig den tid som behövs för att översätta även om det är en komplicerad
            text.
          </note>
          <note>
            När man tog upp detta med information till utskottet tycker jag
            att det är viktigt att det säkerställs att även näringsutskottet
            fortsättningsvis hålls löpande informerat om frågorna om ACTA.
            Det är viktigt för mig att det kommer att finnas en konsumentorganisation
            som har tillträde till den organisation och den grupp som nu ska
            tillsättas när det gäller ACTA. Det har diskuterats utifrån det
            faktum att konsumentorganisationer deltog i samband med den stora
            immaterialrättskonferens som hölls i samband med EU-ordförandeskapet
            i december. Då riktade en stor konsumentorganisation just kritik
            mot både lagstiftning och ACTA-förhandlingar på immaterialrättsområdet.
            Denna organisation, som jag inte kommer ihåg namnet på just nu,
            borde vare en grupp som skulle kunna företräda de europeiska konsumenterna
            i detta samtal.
          </note>
          <note>
            Om vi som parlamentariker varken i EU eller här i Sveriges riksdag
            får tillgång till information på ett tidigt stadium måste i alla
            fall medborgarna kunna vara företrädare och delta i diskussionen.
            Jag tycker att det är önskvärt att även parlamentariker får delta,
            men jag inser att det finns vissa hinder i vägen.
          </note>
          <note>
            Fru talman! Jag hoppas kunna få svar från justitieministern på
            frågorna.
          </note>
          <note type="speaker">
            Anf. 11 Justitieminister BEATRICE ASK (M):
          </note>
          <note>
            Fru talman! Jag ber om ursäkt för att jag är lite ringrostig
            i debatten när det är många meddebattörer. Jag tänkte inte alls
            hoppa över konsekvenserna för de fattiga länderna och handeln
            med läkemedel som Jonas Sjöstedt tog upp, utan det var mer så
            att jag inte hann med det och inte hade det riktigt sorterat.
          </note>
          <note>
            Avsikten med ACTA-avtalet har aldrig varit att försvåra den globala
            handeln med läkemedel. Det har betonats vid flera tillfällen.
            Däremot finns det ett starkt intresse av att ingripa mot handeln
            med förfalskade läkemedel, bland annat till skydd för konsumenterna.
            Jag tror att det är viktigt att försöka hålla sig till dessa grundprinciper
            och se till att det är så det blir.
          </note>
          <note>
            Ingen, vare sig rik eller fattig, är betjänt av att det runt
            om i världen säljs och används en massa läkemedel som inte är
            fungerande. Det är viktigt också för de fattiga länderna att man
            kan ingripa mot den typen av företeelse. Men det är inte meningen
            att man ska försvåra möjligheterna att få tillgång till billiga
            läkemedel i de fattiga länderna. Det finns säkert anledning att
            jobba mycket med dessa frågor också framöver.
          </note>
          <note>
            Min inställning är att internationella avtal är bra. Det sades
            här i diskussionen att vanligt folk inte har en susning om vad
            som händer, hur man ska kontrollera det hela och så vidare. Genom
            de internationella avtalen får vi i alla fall viss ordning och
            reda i viktiga handelsverksamheter vilket gör att vi kan rensa
            ut en del företeelser som är problematiska.
          </note>
          <note>
            Det tråkiga i det här fallet är att diskussionen inte har varit
            tillräckligt öppen. Alla har inte känt sig inkluderade. Jag delar
            uppfattningen att det är viktigt att parlamenten får information.
            Vi har svårigheter med översättningar och annat, men vi gör vad
            vi kan.
          </note>
          <note>
            Överläggningen var härmed avslutad.
          </note>
          <note>
            9 § Svar på interpellation 2010/11:5 om Tjustbanans utveckling
          </note>
          <note type="speaker">
            Anf. 12 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Jag tackar Krister Örnfjäder för interpellationen.
            Han har frågat mig vilka åtgärder som jag avser att vidta för
            att Tjustbanan ska kunna moderniseras och upprustas.
          </note>
          <note>
            Trafikverket och Regionförbundet i Kalmar län ser gemensamt över
            lämpliga satsningar på Stångådalsbanan och Tjustbanan. Det handlar
            om åtgärder som syftar till att sänka restiden och öka möjligheten
            att arbetspendla. På åtgärdslistan finns bland annat spårbyten,
            växelåtgärder, sliperbyten, signalåtgärder, upprustad mötesstation
            och säkrare plankorsningar. Man ska gemensamt verka för att åtgärderna
            utförs inom perioden 20102015. Ett avtal har nu undertecknats
            mellan regionen och Trafikverket.
          </note>
          <note type="speaker">
            Anf. 13 KRISTER ÖRNFJÄDER (S):
          </note>
          <note>
            Fru talman! Jag vill inledningsvis tacka för svaret och gratulera
            Catharina Elmsäter-Svärd till utnämningen som infrastrukturminister.
            Jag hoppas att vi kommer att få många tillfällen att diskutera
            både denna fråga och andra frågor som är av stor vikt för att
            Sverige ska kunna utvecklas i alla delar.
          </note>
          <note>
            Jag vill också passa på att bjuda in infrastrukturministern till
            Västerviks kommun och till att åka på den här banan och bansträckningen
            både Tjustbanan och Stångådalsbanan. Det ger en upplevelse som
            man kan bära med sig i det arbete som infrastrukturministern nu
            ska ha ansvar för. Det ger också en förståelse för varför sådana
            som jag försöker engagera oss i den problematik som vi har med
            i det här fallet järnvägsförbindelser som finns men som inte uppfyller
            de behov som vi som bor i denna del av landet har.
          </note>
          <note>
            För att göra det lite tydligare för er andra, som säkert inte
            har åkt på Tjustbanan, tänkte jag prata lite grann om det som
            står i min interpellation. Tjustbanan, som i sin sträckning från
            Linköping söderut sammanfaller med Stångådalsbanan, är en förutsättning
            för en regionförstoring och en gemensam arbetsmarknad mellan Västerviks
            kommun och Linköpingsregionen. Banan behöver moderniseras och
            upprustas för att trafiken ska vara ett modernt och snabbt alternativ
            för person- och godstransporter.
          </note>
          <note>
            Tjustbanan och Stångådalsbanan är mycket viktiga för Kalmar län
            och för tillväxten inom det lokala och regionala näringslivet.
            Västerviks kommun är i dag på grund av avstånden och brist på
            snabba kommunikationer en enskild arbetsmarknadsregion. Det är
            ett förhållande som vi i södra Sverige delar med Gotland, men
            för övrigt är vi ganska ensamma på fastlandet om denna situation.
          </note>
          <note>
            För att den regionala arbetsmarknaden ska utvecklas och förstoras
            behövs säkra och snabba kommunikationsmöjligheter. Behovet av
            att förstora arbetsmarknadsregionen och möjligheten att studera
            kan bara tillgodoses genom en väl utvecklad järnvägstrafik.
          </note>
          <note>
            Staten har ett ansvar för att järnvägstrafiken fungerar i hela
            landet. Fungerande kommunikation är grundläggande för att hela
            Sverige ska leva. I den skrift som vi alla har fått del av regeringsförklaringen
            säger regeringen precis samma sak. Genom förbättrade kommunikationer
            skapas förutsättningar för fler arbetstillfällen och en förbättrad
            samhällsservice.
          </note>
          <note>
            För att kommuner som exempelvis Västervik ska kunna utvecklas
            krävs att staten tar ansvar för en utbyggnad av järnvägar och
            vägar. I det här fallet pratar jag om järnvägar.
          </note>
          <note>
            I interpellationen har jag bett ministern om ett besked om vad
            man från regeringshåll tänker bidra med. I regeringsdeklarationen
            säger regeringen att man gör stora satsningar. Men jag ser inget
            resultat av det från regeringens sida just nu. Pengar till de
            satsningar som ministern ger uttryck för har tagits från regionala
            pengar i Kalmar län, trots att detta även går över mot Östergötland.
            Det är alltså driftspengar, underhållspengar.
          </note>
          <note type="speaker">
            Anf. 14 FINN BENGTSSON (M):
          </note>
          <note>
            Fru talman! Jag tackar Krister Örnfjäder för en viktig interpellation.
            Jag vill också tacka statsrådet, min förra gruppledare, för ett
            mycket bra svar.
          </note>
          <note>
            Fru talman! Jag läser svaret utifrån det som regeringen och infrastrukturministerns
            föregångare på posten har skrivit i regeringens skrivelse 2009/10:197
            Åtgärdsplan för transportsystemet 20102021 . Där kan man under
            rubriken Lågtrafikerade banor läsa: Delar av det lågtrafikerade
            järnvägsnätet kan ha en viktig funktion som matarlinjer till de
            större stråken. Ett antal åtgärder i den nationella planen avser
            lågtrafikerade banor. Till exempel KristinehamnNykroppa, Tjustbanan,
            Bohusbanan (GöteborgUddevalla), Inlandsbanan, KilaforsSöderhamn,
            Västerdalsbanan och Hargshamnsbanan.
          </note>
          <note>
            Här nämns alltså explicit Tjustbanan, vilket var mycket glädjande
            och betryggande. Det förstärks också av infrastrukturministerns
            svar. Det gläder mig som bor i en annan del av regionen, nämligen
            Linköpingsområdet, som också är i stort behov av denna bana som
            Krister Örnfjäder lyfter upp. Det är inte bara Kalmar län som
            är beroende av banan utan även Östergötlands län.
          </note>
          <note>
            Låt oss titta lite på det engagemang som krävs från lokala och
            regionala politiker. Krister Örnfjäder som socialdemokrat engagerar
            sig glädjande nog utifrån ett Västerviksperspektiv, och det gör
            också kommunalrådet Harald Hjalmarsson som är moderat. Han har
            verkligen talat varmt om Tjustbanan.
          </note>
          <note>
            I Östergötland har vi inte alltid behov av att ta oss till Västervik,
            utan vi har stort behov av att till exempel ta oss mellan Linköping
            och Åtvidaberg. Det är två viktiga kommuner där de två moderata
            kommunalråden Paul Lindvall i Linköping och Sverre Moum i Åtvidaberg
            har engagerat sig mycket för just Tjustbanan.
          </note>
          <note>
            När det gäller socialdemokraterna i Östergötland konstaterar
            jag tyvärr att deras engagemang helt lyser med sin frånvaro.
          </note>
          <note>
            Om vi ska samverka med staten, precis som interpellanten säger
            och som lyfts upp i infrastrukturministerns svar, måste även de
            lokala förmågorna agera politiskt för att detta ska bli så bra
            som möjligt.
          </note>
          <note>
            Krister Örnfjäder nämner det problem som vi har i regionen. Det
            stämmer att det delvis är en glesbygdsregion. Tjustbanan är ett
            väldigt viktigt redskap för att i bästa mån få glesbygden levande.
            När det handlar om glesbygdsproblem tror jag att Alliansen har
            ett klart försteg över det rödgröna alternativet som vill skattebelägga
            rätt mycket av möjligheterna att resa inom glesbygdsområdena.
          </note>
          <note>
            Låt oss gå tillbaka till Tjustbanan. Vi kan konstatera att man
            under den förra mandatperioden har rustat upp den i så måtto att
            man har skaffat nya, moderna tåg. Det upplever säkert Krister
            Örnfjäder som åker varje vecka på denna bana. Jag själv åker inte
            så ofta, men jag har också kunnat njuta av resan med nya, moderna
            tåg.
          </note>
          <note>
            Jag tror att det är väldigt viktigt, som nämns i svaret från
            infrastrukturministern, med ett antal åtgärder som ska vidtas
            i närtid. Eftersom Krister Örnfjäder undrar vad som sker har jag
            diskuterat lite med dem som är mest berörda, nämligen dem som
            kör loken. De har sagt att det man främst vill åtgärda är de växlar
            som i dag är av sådan teknisk kvalitet att de sänker hastigheten
            på banan.
          </note>
          <note>
            Jag förmodar att det kommer att vidtas sådana åtgärder i närtid,
            och sedan, som svaret från infrastrukturministern anger, kommer
            en mycket omfattande upprustning säkert att komma till stånd under
            den innevarande mandatperioden.
          </note>
          <note type="speaker">
            Anf. 15 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Tack, Krister Örnfjäder, för gratulationen och naturligtvis
            också för inbjudan till Västervik och möjligheten att få åka tåg!
            Det gör jag gärna.
          </note>
          <note>
            Jag delar den uppfattning som Krister Örnfjäder har och som Finn
            Bengtsson också förstärkte. Det är viktigt att människor har förutsättningar
            och möjligheter att ta sig till och från jobb eller att umgås
            med andra. Det är också viktigt för företag att människor kan
            förflytta sig.
          </note>
          <note>
            Den här Tjustbanan, som går mellan Linköping och Västervik, är
            viktig. Sådana här lågtrafikerade banor är också viktiga matarbanor,
            inte minst för att komma till andra stomnät och för att kunna
            förflytta sig inom regioner. Fungerar en sådan här bana blir det
            också en regionförstoring.
          </note>
          <note>
            Jag tror dock att man ska ha med sig att skulle man rusta upp
            hela den här banan sägs kostnaden ligga på ungefär 3 ½4 miljarder.
            De pengarna finns inte avsatta i den infrastrukturproposition
            som regeringen har antagit. Men precis som Finn Bengtsson just
            sade i sitt anförande nämns den ändå vid namn.
          </note>
          <note>
            I det samarbete som sker inom regionen, där man tycker att det
            här är angeläget, träffade man ett avtal i juni med Trafikverket
            tillsammans med regionförbundet för att se vad man gör, hur det
            går till och vilka pengar man ska fördela. Trafikverket tar 100
            miljoner från sin del, och regeringen tar motsvarande del, det
            vill säga 100 miljoner. Inte minst med tanke på det vi just hörde
            om lokförarnas aspekter är väl detta med växelåtgärder en viktig
            del att vidta.
          </note>
          <note>
            Fru talman! Jag har också roat mig med att konstatera och notera
            att Krister Örnfjäder har varit en flitig interpellant i just
            den här frågan. Jag noterar att svaren från min företrädare gör
            en viss skillnad vid varje tillfälle fram till i dag. Uppenbarligen
            händer det någonting vid varje tillfälle. Vems förtjänst det må
            vara låter jag vara osagt, men vi kan ändå konstatera att någonting
            händer i alla fall.
          </note>
          <note type="speaker">
            Anf. 16 KRISTER ÖRNFJÄDER (S):
          </note>
          <note>
            Fru talman! Det händer lite, och det är jag mycket tacksam för.
            Hoppet är det sista som överger människan. Jag vill gärna att
            det ska hända mycket. Jag förstår problematiken. Det gäller också
            att få fram pengar till de här ändamålen.
          </note>
          <note>
            Jag blir både glad och ledsen när infrastrukturministern säger
            att behovet av en fullständig upprustning av den här banan motsvarar
            en summa på mellan 3 ½ och 4 miljarder. Det är en sanning med
            modifikation. Det är därför som jag samtidigt blir lite ledsen.
          </note>
          <note>
            Vi hade en utredning som tog fram olika alternativ. Det billigaste
            alternativet var på ca 600 miljoner. Det dyraste alternativet
            var på ca 3 ½ miljard. Att regeringen då har den ambitionen och
            konstaterar att behovet egentligen är 3 ½ miljard blir jag mycket
            glad för. Men jag blir lite ledsen när man använder det argumentet
            emot och säger att det är så mycket pengar och så dyrt och därför
            blir det ingenting av de här stora satsningarna.
          </note>
          <note>
            Jag menar att man skulle börja i andra änden och titta på 600-miljonersalternativet
            och se hur mycket man får ut av det. Om vi skulle få en satsning
            på 600 miljoner skulle vi vara jätteglada. Det skulle hjälpa oss
            att lösa många av de problem som finns på den här gemensamma banan,
            och då menar jag den gemensamma bansträckningen från Linköping
            och söderut och den enskilda bansträckningen mot Västervik.
          </note>
          <note>
            Jag vill alltså att man börjar med dessa 600 miljoner. Jag är
            fullt medveten om att det också är en imponerande summa. Det är
            en förutsättning för att vi ska lyckas med de saker som regeringen
            själv ger uttryck för i den här skriften och i den skrift som
            handlar om planeringen av infrastrukturen 20102021. Vi behöver
            de pengarna.
          </note>
          <note>
            Jag tycker att det är lite olyckligt att regionen måste använda
            sina pengar för att lägga på den här järnvägssträckan. Vi har
            ursprungligen fått de pengarna för att göra regionala satsningar
            på vägtrafiken i första hand.
          </note>
          <note>
            Men i den nya plan som nu är antagen för 20102021 har man även
            lagt in satsningar på hamnar, satsningar på järnvägar och satsningar
            på flygplatser, vilket ger nya åtaganden som man ska göra inom
            ramen för de regionala pengarna. Det får till effekt att det blir
            mindre pengar över till vägarna, för vilka pengarna var avsedda
            en gång i tiden. Vi har även behov av sådant.
          </note>
          <note>
            Jag skulle vilja att ministern på ett positivt sätt hjälper till
            i vår argumentation gentemot Trafikverket, Trafikstyrelsen och
            allt vad de nu heter så att vi kan få del av deras pengar, som
            används till satsningar på själva infrastrukturen inte underhållet
            utan alltså själva infrastrukturen för det är två olika konton.
            Vi vill gärna ha del av investeringskontot också, och inte så
            att säga bara underhållskontot.
          </note>
          <note>
            Jag ser fram emot att även den här interpellationen kommer att
            ge någon form av resultat.
          </note>
          <note type="speaker">
            Anf. 17 FINN BENGTSSON (M):
          </note>
          <note>
            Fru talman! Om interpellanten blir ledsen kanske jag i viss mån
            kan kompensera det genom att bli glad faktiskt dubbelt glad, för
            ministern sade två viktiga saker.
          </note>
          <note>
            Den första saken var att man precis som finansministern är väldigt
            ansvarstagande när det gäller utfästelser om resurser som går
            till allt vi behöver i samhället, inte minst infrastruktur. Vi
            måste alltså se till att vi har de här pengarna, och jag har stort
            förtroende för att den här regeringen är skicklig nog att hantera
            detta.
          </note>
          <note>
            Den andra saken som gjorde mig glad är att det nämns att det
            händer någonting hela tiden och att man noterar, historiskt inom
            kort tid, att det faktiskt avancerar framåt, både genom den skrivelse
            som nämndes och genom att det kommer konkreta åtgärder i närtid,
            vill jag mena, för ett begynnande upprustningsarbete. Det är så
            man ska arbeta.
          </note>
          <note>
            Låt mig konstatera, med en historisk tillbakablick, att det såg
            lite annorlunda ut inför valet 2006, när dåvarande infrastrukturministern
            Ulrica Messing var just i Västervik och talade sig varm för Tjustbanan.
            Det som sedan hände när Åsa Torstensson tillträdde var att hon
            konstaterade, när hon kom till departementet, att det där fanns
            utställda löften från Socialdemokraterna på i storleksordningen
            100 miljarder som inte var finansierade. Detta är naturligtvis
            en väldigt besvärlig situation: att utställa löften vitt och brett,
            inte minst som infrastrukturminister, och sedan inte visa att
            det händer någonting.
          </note>
          <note>
            Att den här banan är i behov av upprustning är ingenting som
            har inträffat under förra mandatperioden, utan det handlar om
            eftersatt underhåll under många, långa, socialdemokratiska regeringsår.
            Det glömmer kanske Krister Örnfjäder att nämna i sin interpellation,
            men så är det faktiskt.
          </note>
          <note type="speaker">
            Anf. 18 BÖRJE VESTLUND (S):
          </note>
          <note>
            Fru talman! Jag vill önska infrastrukturministern varmt välkommen
            till kammaren!
          </note>
          <note>
            Visst är det så att Tjustbanan är väldigt viktig, inte minst
            för just regionen i östra delen av Götaland. Man pratar om större
            arbetsmarknadsregioner, men det blir väldigt svårt att genomföra
            det om man inte har bra transporter. Det är ett bekymmer, och
            det har varit ett bekymmer i just den här regionen under väldigt
            lång tid.
          </note>
          <note>
            Skälet till att jag begärde ordet var att man sade att det har
            varit ett så eftersatt underhåll under många år. Ja, det är helt
            riktigt. Men då måste man också börja fundera på, i denna ganska
            tjatiga debatt: Vad har det berott på då? Har det berott på en
            oginhet, på att någon har varit korkad, på att någon inte har
            velat eller på att någon har struntat i det av ren slapphet? Man
            glömmer bort att det var en djup ekonomisk kris under 1990-talet.
            Och vill man då först minska sjukvården eller resurserna till
            skolan? Nej, det brukar väldigt sällan vara så. Vi som var förtroendevalda
            på 1990-talet vet att det första man gav sig på ofta var just
            investeringarna i och inte minst underhållet av infrastrukturen.
            Det må vara fel eller rätt, men det är sådan historien är.
          </note>
          <note>
            Jag tycker att den här argumentationen och det här tjatandet
            inte är riktigt relevant. Nu hade man faktiskt majoritet här i
            fyra år. Man ägnade nästan hela mandatperioden åt att ta fram
            en plan för vad man ville göra. Sedan fattade vi beslut relativt
            sent under mandatperioden om det man ville ta fram.
          </note>
          <note>
            Man tar också fram här att det är så fantastiskt att Tjustbanan
            är omnämnd i en skrivelse från regeringen. Jag kan bara säga att
            Tjustbanan har varit omnämnd också i andra infrastrukturplaner
            på olika sätt. Krister Örnfjäder har ju suttit i riksdagen sedan
            1991, och det har hänt en del saker med Tjustbanan under hela
            perioden, även under de borgerliga åren. Men det är ingen tvekan
            om att det här tjatandet hela tiden om att Socialdemokraterna
            skulle vara skyldiga till allt det här är överdrivet. De borgerliga
            hade faktiskt makten 19911994 och 19761982. Vad hände då med underhållet
            av järnvägen?
          </note>
          <note>
            Man kan inte komma och säga varje gång att det är Socialdemokraternas
            fel att man inte har underhållit infrastrukturen. Det finns faktiskt
            en ganska god förklaring till att saker och ting har skett. Det
            har ofta berott på att det helt enkelt inte har funnits pengar
            i staten. Det är ett av skälen till att det här inte har skett
            på ett bra sätt.
          </note>
          <note type="speaker">
            Anf. 19 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Låt mig börja bakifrån och vända mig till Börje Vestlund.
            Jag vill först av allt tacka även för ditt välkomnande.
          </note>
          <note>
            Det är fantastiskt att när det väl börjar hetta till och möjligtvis
            kommer någon form av kritik eller att man kanske försöker lyfta
            upp ett problem studsas det tillbaka att vi hade en ekonomisk
            kris under 1990-talet. Järnvägar har byggts sedan 1800-talet,
            och vi har haft decennier av socialdemokrati långt innan den 1990-talskrisen.
            Vill man verkligen gå tillbaka och vara historisk kan vi alltså
            stå här rätt länge och fundera.
          </note>
          <note>
            Jag tycker egentligen att det är rätt ointressant vad som har
            varit. Jag tycker att det är mer intressant att titta framåt,
            precis det som jag upplever att Krister Örnfjäder gör tillsammans
            med Finn Bengtsson. Vad vill vi framåt?
          </note>
          <note>
            Var det någon erfarenhet som vi fick av 1990-talets kris var
            det att vi fick en arbetslöshet som bet sig fast alltför länge
            och för alltför många. Vi har haft en djup ekonomisk kris nu bara
            för några år sedan, och den största och viktigaste utmaningen
            det tror jag att vi delar uppfattningen om är att se till att
            arbetslösheten inte biter sig fast på samma sätt som hände på
            den tiden.
          </note>
          <note>
            Vi har nu en regering som under förra mandatperioden antog ett
            infrastrukturpaket som var historiskt stort på nästan 500 miljarder
            som också var finansierat. Allt fick inte plats av hela landets
            behov och alla olika trafikslag.
          </note>
          <note>
            Det är därför det har varit så oerhört viktigt att varje region
            för sig, kanske i samarbete med andra, tittar på en prioritering.
            Som Krister Örnfjäder uttryckte det är hoppet det sista som överger
            en, men så slås man ständigt av dessa olika prioriteringar. De
            innebär att ibland får någonting stå tillbaka.
          </note>
          <note>
            Det vi nu ser är trots allt att i den åtgärdsplanering som finns
            må det vara stort eller litet att något nämns vid namn. Men nämns
            något vid namn finns det trots allt med, och det gör Tjustbanan.
            Jag delar uppfattningen att det är viktigt att titta på de kommunikationer
            som vi har. Går det att göra någonting åt dem? Går det att utveckla
            dem? Kan man titta gemensamt på hur och på vilket sätt det är
            till fördel för människor som bor i hela regionen?
          </note>
          <note>
            Det är därför Trafikverket har uppdraget, vilket är ett steg
            till. Det må vara ett litet steg, men det är ändå ett steg till.
          </note>
          <note>
            Det fanns naturligtvis problem, om jag ska ta den diskussion
            som Krister Örnfjäder var inne på, nämligen att det är tråkigt
            att jag nämner 3 ½ miljard. Det handlade om att göra en riktig,
            total upprustning. Det fanns nämligen med i regionens förutsättningar
            när man gjorde åtgärdsplaneringen att titta på olika alternativ:
            minus 15 procent eller plus 15 procent. Detta har naturligtvis
            vägts samman.
          </note>
          <note>
            För att avsluta debatten här i dag, fru talman, kan vi ändå konstatera
            att frågan om Tjustbanan säkert lär återkomma, och arbetet kommer
            säkert att fortsätta inom de samarbetsformer som finns mellan
            Trafikverket och regionen, och det tror jag är riktigt. Jag ser
            naturligtvis fram emot att även få åka på denna bana.
          </note>
          <note type="speaker">
            Anf. 20 KRISTER ÖRNFJÄDER (S):
          </note>
          <note>
            Fru talman! Det var inte jag som tog upp historien. Jag tycker
            tyvärr att Finn Bengtssons sätt att resonera får frågan att gå
            i helt fel riktning. Jag skulle också ha kunnat ta upp exempel
            på hur det här hanterades under förra perioden, och den berättelsen
            är inte till fördel för Alliansen. Men nu har vi fått in lite
            nya friska krafter i regeringskretsen, och jag räknar med att
            vi ska bygga vidare på de krafterna och inte prata om vad den
            tidigare ministern gjorde och inte gjorde.
          </note>
          <note>
            Jag tror att ministern är väl insatt i hur man finansierar infrastruktursatsningar.
            Man sätter alltså upp ekonomiska ramar, och sedan ska man fylla
            dem med innehåll år för år. Det innebär att ministern säkert kommer
            att hamna i en situation där hon kommer att få ta hårda duster
            med finansministern för att få så mycket pengar som möjligt inom
            ramen för framtida infrastruktursatsningar. Jag kommer att göra
            allt vad jag kan inom ramen för vår oppositionspolitik att vara
            henne behjälplig med att just infrastruktursatsningar får en framträdande
            roll i framtida budgetar. Jag tror att hon kommer att behöva all
            hjälp hon kan få i de diskussionerna. Min erfarenhet från de många
            år jag har haft förmånen att få vara riksdagsledamot är att det
            är tufft att hitta pengar till de hårda områdena medan det kan
            vara lättare att hitta pengar till de mjukare områdena.
          </note>
          <note>
            Det här får bli mitt slutord: Jag kommer att göra allt vad jag
            kan, och jag hoppas att ministern kommer att återgälda det med
            att göra allt vad hon kan för att just Tjustbanan ska märkas även
            i framtiden.
          </note>
          <note type="speaker">
            Anf. 21 BÖRJE VESTLUND (S):
          </note>
          <note>
            Fru talman! Jag tycker inte heller att det är speciellt intressant
            att diskutera historien när vi ska se framåt och diskutera verkliga
            framtidssatsningar, vilket bland annat Tjustbanan är. Problemet
            är att man aldrig någonsin kan diskutera en fråga i kammaren utan
            att hålla på att tjata om detta. Det är det jag reagerar på.
          </note>
          <note>
            Jag hade inte alls tänkt att begära ordet i den här debatten.
            Jag satt egentligen och väntade på att gå på ett annat sammanträde.
            Men när man börjar tjata om detta i varenda debatt måste jag säga
            att det inte är riktigt med sanningen överensstämmande. Jag tänker
            inte gå tillbaka i historien, men vid ett tillfälle var jag på
            en konferens i Linköping och lyssnade på en intressant föreläsning
            om de politiska beslut som hade fattats under årens lopp långt
            tillbaka i tiden om just järnvägens utveckling. Det var intressant
            att höra hur riksdagen för ungefär 30 år sedan i kammaren många
            gånger nästan helt dömde ut järnvägen som transportmedel. Sådana
            saker har naturligtvis också haft betydelse i det här spelet.
            Om det skedde under en socialdemokratisk eller borgerlig regering
            vet jag inte, men det har gått upp och ned. Järnvägen är något
            man måste underhålla och nyinvestera i hela tiden för att den
            ska hållas fräsch, men som debatten har varit under många år har
            det gått upp och ned.
          </note>
          <note>
            Det här är något vi ska försöka prata om i stället. Låt oss prata
            framtid. Jag pratar gärna om framtiden när det gäller både infrastruktur
            och annan transportpolitik med infrastrukturministern, men det
            blir tjatigt att hålla på med detta gnatande hela tiden. Det var
            därför jag reagerade i den här debatten.
          </note>
          <note type="speaker">
            Anf. 22 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Jag kan förvisso instämma i Krister Örnfjäders resonemang
            att det alltid blir en ständig kamp gentemot en finansminister.
            Så är det naturligtvis, oavsett regering. Det som ändå känns bra
            är att det är rätt många riksdagspartier som är för infrastruktur,
            inte emot. Det kan vara en bra utgångspunkt.
          </note>
          <note>
            Jag tror att det under de kommande åren kommer att finnas ett
            stort fokus vilket kanske hade behövts tidigare på att se att
            pengarna används på mesta och bästa sättet i ekonomiska satsningar.
            Där kan vi naturligtvis göra olika avvägningar utifrån hur vi
            ser på våra behov. Men om det är något som man tittar på just
            nu är det framför allt produktivitet och effektivitet. Hur får
            vi våra objekt att hålla i tid? Blir det förseningar blir det
            fördyringar. Alla sakerna tillsammans kan medföra att pengar blir
            över och att det då finns mer utrymme att satsa på där man tycker
            att det är viktigt.
          </note>
          <note>
            Självklart måste man alltid vårda det man redan har. Man kan
            bygga nytt och man kan bygga nytt det är också viktigt men en
            förutsättning är att man vårdar det som faktiskt finns.
          </note>
          <note>
            Fru talman! Jag tycker ändå att vi har kommit ytterligare en
            bit framåt när det gäller Tjustbanan, och jag vill tacka de ledamöter
            som har deltagit i dagens diskussion om denna interpellation.
            Vi lär säkert få återkomma.
          </note>
          <note>
            Överläggningen var härmed avslutad.
          </note>
          <note>
            10 § Svar på interpellation 2010/11:9 om byggstart för Norrbotniabanan
          </note>
          <note type="speaker">
            Anf. 23 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Då byter vi bana, och nu handlar det om Norrbotniabanan.
          </note>
          <note>
            Jonas Sjöstedt har frågat mig vad jag avser att göra för att
            verka för att byggnationen av Norrbotniabanan påbörjas, vilka
            etapper som bör byggas först och slutligen om jag avser att presentera
            ett förslag till hur byggandet av Norrbotniabanan ska finansieras.
          </note>
          <note>
            Banverket det som nu är Trafikverket föreslog inte Norrbotniabanan
            i sitt förslag till nationell plan för perioden 20102021. Regeringen
            har inte heller haft anledning att ifrågasätta myndighetens bedömning.
            Norrbotniabanan ingår således inte i den gällande planen för utvecklingen
            av transportinfrastruktur perioden 20102021. Däremot har Trafikverket
            nu fått i uppdrag av regeringen att pröva förutsättningarna för
            att finna en finansieringslösning för delsträckan PiteåSkellefteå
            i samarbete med regioner och näringslivsintressenter.
          </note>
          <note type="speaker">
            Anf. 24 JONAS SJÖSTEDT (V):
          </note>
          <note>
            Fru talman! Jag vill tacka ministern för svaret, men jag vill
            också säga att svaret är fluffigt. I praktiken skulle det kunna
            sammanfattas med tre bokstäver, nej, det vill säga nej, det blir
            ingen Norrbotniabana med en borgerlig regering.
          </note>
          <note>
            Man måste inse banans strategiska betydelse för hela norra Sveriges
            utveckling. Det handlar om att ge övre Norrland moderna kommunikationer.
            Det handlar om att ge övre Norrland en möjlighet att konkurrera
            på någorlunda lika villkor som andra delar av Sverige.
          </note>
          <note>
            Med Norrbotniabanan skulle vi få det som krävs för vår tillverkningsindustri,
            nämligen moderna godstransporter. Vi skulle få möjlighet att öka
            investeringarna och öka produktionen. I dag är godtransporterna
            beroende av Norra stambanan, som är gammal, delvis sliten, enkelspårig
            och har problem med kapaciteten. Det innebär att det tar längre
            tid att transportera godset, och det blir större kostnader. Det
            här är en avgörande fråga för näringslivets utveckling.
          </note>
          <note>
            Norrbotniabanan skulle ge ett lyft för moderna persontransporter
            längs Norrlandskusten. Det skulle innebära att Botniabanan kan
            utvecklas med hjälp av mer trafik till sin fulla potential, det
            vill säga den redan byggda och invigda sträckan till Umeå. Det
            skulle innebära stora fördelar för klimatet när lastbilstransporter
            kan föras över från väg till järnväg, och det skulle öka sysselsättningen
            i norra Sverige på både kort och lång sikt. Om detta råder stor
            enighet i övre Norrland.
          </note>
          <note>
            Men den regering vi har i dag satsar på storstäderna. Den lägger
            en mycket stor del av sina infrastrukturinvesteringar framför
            allt i Stockholmsområdet och mycket lite i de nordliga länen.
            Man satsar mer på väg och mindre på järnväg. Kostnaden för Förbifart
            Stockholm, tre mil motorväg, motsvarar i runda tal vad det skulle
            kosta att bygga kustjärnvägen i hela övre Norrland. Men det är
            viktigare att bygga de tre milen motorväg i Stockholm än att satsa
            på utvecklingen i Norrbotten och Västerbotten. Det säger något
            om hur denna regering prioriterar.
          </note>
          <note>
            Hade vi haft en rödgrön regering hade banan börjat byggas denna
            mandatperiod. Det var ett vallöfte från vår sida, och vi hade
            hållit det vallöftet. Nu blir det ingenting.
          </note>
          <note>
            Problemet för Alliansen är att en rad av Alliansens företrädare
            i debatten har förespeglat väljarna att banan kommer att byggas
            även efter en borgerlig valseger. Man har utfärdat ett vallöfte.
            I valdebatt efter valdebatt har man förespeglat väljarna att om
            det blir en borgerlig valseger kommer Norrbotniabanan: Det spelar
            ingen roll vilken regering vi får i framtiden Norrbotniabanan
            kommer likväl.
          </note>
          <note>
            Det gäller inte bara starka regionala företrädare i Norr- och
            Västerbotten. Det gäller även vice statsminister Jan Björklund,
            som vid besök i Skellefteå i valrörelsen lovade väljarna att Norrbotniabanan
            kommer om det blir en borgerlig regering. Det är refererat i tidningen
            Norra Västerbotten.
          </note>
          <note>
            Jag menar att det handlar om ett löftessvek. Det handlar om att
            man har lovat väljarna någonting som man nu inte vill hålla när
            valdagen väl har varit.
          </note>
          <note>
            Jag skulle vilja fråga ministern: Vad säger ni i dag till de
            väljare som röstade på något av Alliansens partier i övertygelsen
            om att det skulle innebära att Norrbotniabanan ska börja byggas?
            De är i dag i grunden lurade när det gäller bygget av Norrbotniabanan.
          </note>
          <note>
            Jag har också en andra fråga. I debatten refereras det ofta från
            allianspartiernas sida till att det finns en post för övriga investeringar
            i infrastrukturplanen som jag tror är på 13 miljarder kronor.
            Det har sagts att dessa pengar skulle kunna användas för att åtminstone
            medfinansiera eller helt finansiera bygget av Norrbotniabanan.
            Jag frågar därför ministern om det är regeringens avsikt.
          </note>
          <note type="speaker">
            Anf. 25 SIV HOLMA (V):
          </note>
          <note>
            Fru talman! Jag börjar med att instämma i Jonas Sjöstedts anförande.
          </note>
          <note>
            Det finns en avgörande skillnad mellan Vänsterpartiet och alliansregeringen
            i dessa frågor, och det är att vi anser att det är statens ansvar
            att säkerställa infrastrukturen, att den är utbyggd, fungerar
            och finns i hela landet, så att näringsliv och människor har tillgång
            till fungerande och miljöanpassade kommunikationer.
          </note>
          <note>
            Fungerande kommunikationer är en förutsättning för landets och
            regioners överlevnad. Mer och fler transporter på järnväg medför
            minskad miljöpåverkan samtidigt som människor och gods ges ökad
            möjlighet till miljöriktiga transporter. Det är därför det är
            så viktigt att staten fortsätter med att långsiktigt bygga ut
            infrastrukturer, med siktet inställt på att utveckla både östvästliga
            och nordsydliga järnvägskorridorer. Det är så avgörande och viktiga
            framtidsinvesteringar att de inte får villkoras med finansieringslösningar
            där näringsliv, kommuner och landsting måste betala för att järnvägsinvesteringarna
            ska förverkligas.
          </note>
          <note>
            Fru talman! Den moderatledda alliansregeringen har inte med Norrbotniabanan,
            vilket är mycket märkligt, precis som Jonas Sjöstedt sade, med
            tanke på att så många företrädare från allianspartierna både före
            och under valrörelsen utlovade en byggnation under en borgerlig
            regering.
          </note>
          <note>
            Min fråga är då: På vilket sätt kommer den nya infrastrukturministern
            Catharina Elmsäter-Svärd, en genuin Stockholmsmoderat, att visa
            att alliansregeringen inte bara gynnar Stockholm? Borde inte statsrådet
            lyssna, om inte på oss rödgröna, åtminstone på allianspartiernas
            företrädare som kommer från norra delen av landet?
          </note>
          <note>
            Fru talman! Jag kommer från Malmfälten, och i årtionden har gruvornas
            vinster använts till nödvändiga infrastruktursatsningar i Stockholm.
            Vinster från skogen och Vattenfall har använts till att bygga
            landets välstånd. Och jag är stolt över att komma från en så närande
            del av landet. Jag är också fullständigt säker på att majoriteten,
            för att inte säga alla norrbottningar och västerbottningar, delar
            uppfattningen att det nu är dags för staten att vända på strömmen
            av investeringspengar till norra Sverige. Och visst måste väl
            infrastrukturministern instämma i att det är ineffektivt att låta
            infrastrukturinvesteringar enbart tillfredsställa Stockholms behov,
            som till exempel Förbifart Stockholm som kostar 27 miljarder precis
            så mycket som skulle behövas för att få vår bana till stånd.
          </note>
          <note>
            Fru talman! Norrbotniabanan är en tänkt kustnära järnväg mellan
            Umeå och Luleå och är en naturlig förlängning av Ostkustbanan
            och Botniabanan. Banan ansluter också Malmbanan, Stambanan, Haparandabanan
            och det finska järnvägsnätet. Den nya kustjärnvägen kommer att
            kunna binda ihop Sverige med Finland och nordvästra Ryssland.
            Det är viktigt, mot bakgrund av de enorma råvarutillgångar som
            finns inom Barentsområdet.
          </note>
          <note>
            Statsrådet hänvisar till att Banverket inte föreslog att Norrbotniabanan
            skulle ingå i den nationella planen. Men läser man Trafikverkets
            hemsida i dag talar hela dess sätt att motivera Norrbotniabanan
            för motsatsen till att inte stödja Norrbotniabanans tillkomst.
          </note>
          <note type="speaker">
            Anf. 26 SVEN-ERIK BUCHT (S):
          </note>
          <note>
            Fru talman! Detta är mitt jungfrutal, och jag ska börja med att
            gratulera statsrådet till utnämningen. Det är säkert ett fantastiskt
            roligt uppdrag, och det är viktigt. Infrastrukturfrågor är ju
            avgörande för vårt land och vårt lands välfärd.
          </note>
          <note>
            Det är en viktig fråga som Jonas Sjöstedt har tagit upp. Jag
            tänkte tala lite grann utifrån ett internationellt perspektiv.
            När vi pratar om Norrbotniabanan kanske vi ofta lägger den som
            en nationell fråga eller till och med, tyvärr, många gånger som
            en regional fråga.
          </note>
          <note>
            Norrbotniabanan är en oerhört viktig del i infrastruktursystemet
            uppe i Barentsområdet. I det området finns det enorma råvaror
            och naturtillgångar: den norska gasen, oljan, fisken och vattenkraften,
            den svenska skogen, malmen och vattenkraften, liksom i norra Finland,
            för att inte tala om nordvästra Ryssland som har 4050 gånger så
            mycket gas och olja som Snövitfältet i Norge.
          </note>
          <note>
            Att kunna tillgodogöra sig dessa enorma tillgångar är inte en
            Norrbottenssak, inte ens en Sverigesak, utan det är en europeisk
            sak. Här ligger Europas kornbod, och det krävs att vi har en infrastruktur
            för att kunna tillgodogöra oss dessa tillgångar.
          </note>
          <note>
            Det är inte så konstigt man flyttar till och med städer i dag.
            Man flyttar Kiruna, och man flyttar Malmberget. Man öppnar nya
            gruvor. Det kommer att krävas infrastruktur för att vi ska kunna
            tillgodogöra oss det här. 90 procent av den totala järnmalmsproduktionen
            i Europa kommer från Sverige och i huvudsak från Norrbotten. Den
            infrastruktur som vi i dag har byggdes upp för det. Stambanan
            byggdes upp under 1890-talet och Malmbanan i början av 1900-talet.
            Det krävs åtgärder för att vi ska kunna bygga vidare på välståndet
            i vårt land, och där är infrastrukturen oerhört viktig.
          </note>
          <note>
            Jag skulle vilja ge en eloge till den förra infrastrukturministern,
            Åsa Torstensson, som tog ett mycket lovvärt initiativ och samlade
            elva infrastrukturministrar uppe i Haparanda i juli tillsammans
            med en stor kinesisk delegation. Där förde man fram dessa frågor
            och diskuterade en nordlig korridor. Ni kanske inte känner till
            det, men det finns en stad i detta land som är närmast Kina, och
            den heter Haparanda. Järnvägen där går faktiskt ända till Shanghai.
            Den finns där, så det är inte något problem. Vi har en järnväg
            som heter Haparandabanan som blir färdig i början av 2012, och
            sedan har vi en felande länk. Det är den felande länken som vi
            måste åtgärda, och vi måste se Norrbotniabanan som en stor del
            i infrastruktursystemet uppe i Barentsområdet till gagn för Sverige
            och till gagn för Europa.
          </note>
          <note>
            Jag skulle också vilja passa på att bjuda infrastrukturministern
            till Haparanda på ett besök så att vi kan titta på de möjligheter
            som finns österut och blicka vidare. Välkommen upp, ministern!
            Välkommen givetvis också till invigningen av Haparandabanan!
          </note>
          <note type="speaker">
            Anf. 27 KRISTER HAMMARBERGH (M):
          </note>
          <note>
            Fru talman! Jag ska först ta tillfället i akt att återigen hälsa
            min kollega från Norrbotten, Sven-Erik Bucht, välkommen till Sveriges
            riksdag. Gratulerar till jungfrutalet!
          </note>
          <note>
            Jag tror att det är viktigt att vi som norrbottningar, som tror
            på den här banan, lämnar perspektiv. Vi som tror på banan seriöst
            vill se den på riktigt. Vi vill se nyttan av den som ett järnvägsgodsstråk
            och inte se den bara som ett ämne för partipolitiskt käbbel. De
            perspektiv jag vill lämna är lite grann desamma som Sven-Erik
            Buchts.
          </note>
          <note>
            Vi får inte diskutera Norrbotniabanan ur ett perspektiv som handlar
            om regional rättvisa. Det finns tyvärr en ovana i Sveriges riksdag
            att i en poängjakt skriva motioner om det ena vägstråket efter
            det andra det är områden som vi inte ens beslutar över. I praktiken
            innebär det ingenting. Vi gör banan en otjänst genom att föra
            diskussionen på det sättet. Vi ska föra diskussionen precis som
            Sven-Erik gjorde senast. Det är så vi gör i Norrbotten.
          </note>
          <note>
            Den här banan behövs ur ett nationellt och internationellt perspektiv.
            Jag tror att ett av de stora genombrotten var just konferensen,
            som Sven-Erik Bucht nämnde, i våras i Haparanda. Banan har ett
            internationellt perspektiv. Det är det första.
          </note>
          <note>
            Det andra när det gäller infrastruktur tycker jag också är väldigt
            viktigt. Det måste vara ordning och reda. Precis som det måste
            vara ordning och reda i ekonomin måste det vara ordning och reda
            när man jobbar med infrastruktur.
          </note>
          <note>
            Det har varit många olika besked om hur den här banan skulle
            finansieras, inte minst från Socialdemokraterna under valrörelsen.
            Partisekreteraren kommer till Norrbotten. Han meddelar snabbt:
            Det här är inga problem. Vi plockar lite pengar ur Riksgälden,
            så är det snabbt fixat.
          </note>
          <note>
            Vem kan inte finansiera vallöften genom att göra på sådant sätt?
            Och så hamnar landet i en situation som Storbritanniens eller
            Frankrikes.
          </note>
          <note>
            Men likaväl som vi ska ha ordning och reda i den offentliga ekonomin
            måste det vara ordning och reda när det gäller ekonomi, tidsplaner
            och kalkyler i fråga om infrastruktur. Där finns det en hel del
            erfarenheter. Då ska jag inte nämna Hallandsåsen, utan det räcker
            med att vi pratar om just det vi ska förlänga, Botniabanan.
          </note>
          <note>
            Jag tror att vi måste ha respekt för den komplexitet som den
            här typen av investeringar har, både när det gäller förseningar,
            vilket är ett faktum när det gäller Botniabanan, och när det gäller
            fördyringar, vilket är ett faktum när det gäller Botniabanan.
          </note>
          <note>
            Dessutom kan vi konstatera att man har så bråttom att tågen nu
            är inställda. Det behövs alltså en mer seriös prägel när det gäller
            infrastruktur. Se till att det blir ordning och reda! Annars trängs
            andra projekt ut. Det måste bli ett slut på glädjekalkylerna.
          </note>
          <note>
            Jag vill lämna ett perspektiv till. Det sägs att ingenting händer.
            Ja, men snälla nån, i veckan har det pågått samrådsmöten i Luleå
            kommun kring byarna om hur järnvägen ska dras. Det är väl ett
            tecken på att någonting händer. Det handlar om ordning och reda.
            För har man inga planer och har man inte klart för sig var järnvägen
            ska dras kan man inte heller bygga någon järnväg.
          </note>
          <note>
            Vad som är viktigt nu är väl att Piteå och Luleå kommuner ser
            till att snabbt genomföra ett planarbete men också att de gör
            det på ett sådant sätt att man inte orsakar onödiga fördyringar,
            för då kommer det att ta längre tid. Det blir svårare att hitta
            en finansiering. Jag tror att det är oerhört viktigt och faktiskt
            en av de viktigaste delarna för att vi ska undvika onödiga överklaganden,
            förseningar och fördyringar.
          </note>
          <note>
            Jag tror på den här banan. Men jag har respekt för komplexiteten.
            Jag har också respekt för i vilket perspektiv banan ska finnas,
            utifrån det totala infrastrukturbehovet. Banan är inte till för
            norrbottningarna. Den är till för Sverige och Europa.
          </note>
          <note type="speaker">
            Anf. 28 HELENA LINDAHL (C):
          </note>
          <note>
            Fru talman! Det här är också mitt jungfrutal. Jag känner mig
            både hedrad och tacksam över att få stå här i dag. Sedan måste
            jag säga att det är väldigt trevligt att träffa infrastrukturministern.
            Jag önskar dig lycka till i ditt nya uppdrag. Det är också väldigt
            trevligt att få debattera med Jonas Sjöstedt och andra kompisar
            från Norr- och Västerbotten, även om vi inte alltid är överens
            om alla åtgärder.
          </note>
          <note>
            Jag vill precis som Sven-Erik Bucht lyfta fram det internationella
            perspektivet när det gäller byggandet av Norrbotniabanan. Jag
            är glad över att du lyfte fram det. Jag är kanske lite förvånad
            över att Jonas Sjöstedt inte gjorde det, med tanke på att Jonas
            Sjöstedt suttit i EU-parlamentet.
          </note>
          <note>
            Norr- och Västerbotten svarar nämligen för nästan 20 procent
            av Sveriges skogsproduktion. Ungefär 90 procent av all järnmalm
            i Europa kommer från Norrbotten, och 10 av 15 gruvor finns i Norr-
            och Västerbotten, vilket är helt fantastiskt. Ibland glömmer man
            bort vilka enorma mängder som basindustrin producerar när det
            gäller skogs- och gruvbranschen. Det här svarar för väldigt stora
            värden i svensk ekonomi.
          </note>
          <note>
            Jag skulle också vilja lyfta fram att det finns ett vidareförädlingsperspektiv
            inom skogs- och gruvnäringen. I andra delar av Sverige och i andra
            delar av Europa förädlas ju de här produkterna från skogs- och
            gruvnäringen, vilket ger ett stort ekonomiskt tillskott till andra
            delar av landet och till EU. Det är också ett argument för att
            den här banan måste byggas.
          </note>
          <note>
            Precis som många har nämnt tidigare riskerar i dag stora värden
            att gå förlorade därför att den stambana som finns i Norr- och
            Västerbotten inte har full kapacitet för de godsmängder som ska
            transporteras. Det innebär att stora värden riskerar att gå förlorade.
          </note>
          <note>
            Jag tycker att det är viktigt att lyfta fram just det här perspektivet,
            det internationella intresset för de råvaror som finns i norra
            Norrland. Då är det viktigt att sätta Sverige i ett större sammanhang.
          </note>
          <note>
            Som ett bevis på det här har Centerpartiet och alliansregeringen
            lyft upp Norrbotniabanan på listan för svenska projekt som prioriteras
            ur ett EU-perspektiv. Det kommer i sin tur att kunna ge möjlighet
            till medfinansiering om kommissionen beslutar sig för det här.
            Det är alltså på gång. En 30-procentig medfinansiering när det
            gäller projektering är inte heller fy skam.
          </note>
          <note>
            Sedan vill jag också passa på att lyfta fram Haparandadeklarationen.
            Representanter från Östersjöregionen och från Kina och dåvarande
            infrastrukturminister Åsa Torstensson träffades, och man skrev
            under en deklaration om nödvändigheten av en sammanhållen östvästlig
            järnvägskorridor.
          </note>
          <note>
            90 procent av EU:s totala tillväxt när det gäller just skogsrelaterade
            produkter kommer från Barentsregionen. Det är klart att det också
            har en avgörande betydelse för hela Europas tillväxt. Här fyller
            en sammanhållen bottnisk korridor en viktig funktion.
          </note>
          <note>
            De här 26 milen, som fattas mellan Umeå och Luleå, kommer också
            att kunna bidra till en stor sammanhållen tillväxt i Europa, i
            Norden och även så småningom i fråga om Kina och Ryssland.
          </note>
          <note>
            Jag skulle vilja säga så här: Jonas Sjöstedt! Jag betvivlar inte
            din viljeinriktning. Du och jag har debatterat frågan om Norrbotniabanan
            tidigare. Betvivla inte heller Centerpartiet och alliansregeringen
            och företrädarna för allianspartierna från Norr- och Västerbotten!
          </note>
          <note>
            Vi jobbar med den här frågan, och vi kommer att fortsätta att
            jobba med frågan. Men jag kan känna att vi inte är riktigt överens
            om hur finansieringen ska gå till.
          </note>
          <note type="speaker">
            Anf. 29 EDWARD RIEDL (M):
          </note>
          <note>
            Fru talman! Först vill jag tacka ministern för ett bra och tydligt
            svar. Jag vill också rikta ett tack till Jonas Sjöstedt som tar
            upp en fråga som givetvis är viktig för oss i norra Sverige, men
            det är också en mycket viktig fråga för Sverige.
          </note>
          <note>
            Norrbotniabanan kommer i framtiden att underlätta transporter
            som kanske är både miljövänligare och snabbare än i dag. Som många
            talare tidigare har varit inne på finns en stor del av de närande
            tillgångarna faktiskt i den här delen av landet. De behöver transporteras,
            och därför behöver vi goda kommunikationer.
          </note>
          <note>
            Fru talman! När det gäller Norrbotniabanans betydelse för svensk
            ekonomi är jag och Jonas Sjöstedt säkerligen helt överens. Däremot
            kan det vara värt att höja ett varnande finger när vänsterpartister
            plockar fram spenderbyxorna, framför allt när det sker i en valrörelse.
          </note>
          <note>
            Man ska kanske också påminna dem som lyssnar på debatten om hur
            det var när alliansregeringen vann valet 2006 och Åsa Torstensson
            tog över de här frågorna om infrastrukturen. Då fanns det ett
            stort svart hål när det gällde ekonomin. Det fanns utställda löften
            för över 100 miljarder, ofinansierat, in i framtiden. Det var
            kopplat till ett stort eftersatt underhåll av både vägar och järnvägar.
            Jag kan bara konstatera att det till de här områdena har kommit
            mycket pengar under de fyra år som har gått. Med det paket på
            500 miljarder som lades fram av regeringen den förra mandatperioden
            har vi goda förutsättningar att klara mycket av det som behöver
            göras för att rusta upp både vägar och järnvägar.
          </note>
          <note>
            Jag vill också påminna om att Trafikverket har ett uppdrag att
            hitta en finansieringslösning för Norrbotniabanan. Det är väldigt
            lätt att vara populistisk och säga att vi ska låna av Riksgälden,
            men jag skulle vilja varna för det när det gäller den här typen
            av frågor. Krister Hammarbergh från Norrbotten tog upp att andra
            länder har prövat metoden att lova ofinansierat. Det kommer surt
            efter på många andra områden när man gör på det sättet.
          </note>
          <note>
            Nu har vi i Norrland en hemläxa att göra. Det är så jag tolkar
            det som finns i detta. Vi måste hjälpa till att bidra med en bra
            regional medfinansiering. Då kommer det här att komma till stånd,
            och jag, Jonas och många med oss kommer att kunna åka på den här
            järnvägen. Framför allt kommer vi att kunna transportera viktiga
            råvaror från norr till söder, för det är det den ska vara till
            för.
          </note>
          <note type="speaker">
            Anf. 30 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Låt oss få det avklarat på en gång, och jag vänder
            mig till Siv Holma: Jag må ha 08 i telefonnumret, men jag är vald
            som minister för hela landet. Jag tror ändå att jag har med mig
            en del av känslan, inte minst för att jag har suttit i riksdagen
            tidigare och också varit ordförande i miljö- och jordbruksutskottet.
            Jag har också varit på besök uppe i Haparanda och jag tackar Sven-Erik
            Bucht för inbjudan till Haparanda och sett vad det faktiskt innebär,
            vad det betyder och vad som händer, framför allt om man drar cirkeln
            runt Haparanda lite större och ser var vi hamnar någonstans och
            hur många människor som finns runt omkring.
          </note>
          <note>
            Det är klart att jag inte är obekant med detta. Jag tycker dock
            att det känns lite tråkigt, fru talman, att man ska behöva ställa
            så stora projekt mot varandra. Skulle vi inte ha Förbifart Stockholm
            skulle vi också få en huvudstadsregion som kollapsar, och det
            är jag inte beredd att medverka till.
          </note>
          <note>
            Låt oss återgå till Norrbotniabanan, som egentligen är Jonas
            Sjöstedts fråga, och fokusera lite grann på den. Om man tänker
            på sträckan mellan Umeå och Luleå, för det är där vi har diskussionerna,
            får jag uppfattningen att Jonas Sjöstedt säger att det inte händer
            någonting. Gör det inte?
          </note>
          <note>
            Det pågår just nu järnvägsutredningar i sex olika steg. Börjar
            man från början med Umeå och tittar söderut ser vi hur vi börjar
            knyta ihop Norrlandskustens städer, för det är klart att det är
            viktigt för regionförstoringar över huvud taget. Vi håller precis
            på att rusta upp Ådalsbanan, något som har varit försenat och
            som det inte har funnits pengar till tidigare. Vi hakar på med
            Botniabanan som precis har blivit invigd, förvisso med vissa inkörningsproblem.
          </note>
          <note>
            Sedan är tanken att vi nu under hösten ska ha en järnvägsutredning
            klar gällande sträckan mellan Umeå och Robertsfors. Vi har när
            det gäller sträckan RobertsforsSkellefteå ett redan fattat beslut
            i järnvägsutredning. Vi har utredningar klara för sträckan SkellefteåPiteå,
            och vi har järnvägsutredningar klara under hösten mellan Piteå
            fram till Gäddvik för att sedan under hösten vara klara fram till
            Luleå.
          </note>
          <note>
            Hakar vi på vidare upp börjar vi närma oss Sven-Erik Buchts hemtrakter
            med Haparandabanan, och mellan Boden och Haparanda har vi det
            som nu rustas upp. Det ska även byggas nya spår mellan Kalix och
            Haparanda.
          </note>
          <note>
            Men det händer ingenting, säger Jonas Sjöstedt.
          </note>
          <note>
            Jag tycker att det händer rätt mycket, men det som är det finurliga
            och som jag tog upp i mitt inledande svar är att det uppdrag som
            nu har getts att särskilt titta på sträckan mellan Skellefteå
            och Piteå faktiskt är extra intressant, för det stämmer precis
            som Jonas Sjöstedt sade: Det är ett problem för tung godstrafik
            framför allt på sträckorna där det är mycket backar och det är
            tungt med godset. Ser man på områdena kring Älvsbyn är det klart
            att det är en stor sårbarhet för företagen.
          </note>
          <note>
            När det gäller verksamheter som Boliden som har invigt sin nya
            gruva är det klart att det finns ett behov, men det finns också
            ett intresse av att vara med, och det är därför man säger att
            man ska titta gemensamt med regionen och med näringslivet. Finns
            nu inte pengarna med i infrastrukturpropositionen finns det ändå
            ett genuint intresse, och då är det också logiskt att man börjar
            med att titta på den del av Norrbotniabanan som kanske har den
            mest lönsamma sträckningen, och då har vi kommit ytterligare en
            bit på väg.
          </note>
          <note>
            Det kan inte nog sägas, men det är klart jag är medveten om att
            60 procent av godstransporterna körs i de norra delarna av landet.
          </note>
          <note>
            Om vi för tillbaka resonemanget till vad det handlar om och vad
            man kan göra, så visst, det är mycket som inte har hänt, men en
            del är faktiskt också på gång. Och jag kommer gärna till Haparanda
            möjligtvis tidigare än 2012 när Haparandabanan ska invigas.
          </note>
          <note type="speaker">
            Anf. 31 JONAS SJÖSTEDT (V):
          </note>
          <note>
            Fru talman! Jag tackar mina meddebattörer och ministern för inläggen.
          </note>
          <note>
            Jag vill understryka att jag instämmer i allt det som har sagts
            om banans internationella betydelse. Vi lever i en tid när ekonomierna
            länkas till varandra i hela Nordkalotten, och i det ligger vår
            framtid och våra utvecklingsmöjligheter.
          </note>
          <note>
            Jag tror att det var Krister Hammarbergh från Moderaterna som
            sade att han inte ville göra det här till en partiskiljande fråga.
            Det kan jag förstå att Krister Hammarbergh inte vill. Vinner De
            rödgröna blir det en järnväg; vinner Alliansen blir det ingen
            järnväg, och det är klart att det är lite tråkigt att prata om
            det om man tillhör Alliansen i norra Sverige.
          </note>
          <note>
            Det här handlar i grunden om klimat och miljö. I dag dundrar
            långtradarna från Finland och Norge fram längs E4:an. I dag finns
            det inga vettiga persontransporter på järnväg i hela den övre
            halvan av Sverige, kan man säga om man ska vara lite rakt på sak.
            Vi har en enorm tillväxtpotential i vår industri i norra Sverige
            som hämmas av bristande transporter, och ska vi växa på ett hållbart
            sätt behöver vi den här järnvägen. Det handlar om att ta vårt
            ansvar för kommande generationer.
          </note>
          <note>
            Då hör vi att den huvudsakliga invändningen är finansieringen.
            Man säger att i norra Sverige ska företagen vara medfinansiärer,
            och det finns inga pengar avsatta. Det finns tydligen två principer:
            en i norra Sverige där företagen ska betala och en i södra Sverige
            där det statliga ansvaret i huvudsak fortfarande gäller. Jag underkänner
            den skillnaden mellan norra Sverige och södra Sverige när det
            gäller investeringar.
          </note>
          <note>
            Det är riktigt att vi har sagt att vi är beredda att låna i Riksgälden
            för denna avgörande investering. Vi tycker att det är rätt att
            för lönsamma investeringar, inte minst i tider av hög arbetslöshet
            och behov av investeringar, låna pengar för att betala i framtiden.
            Så gjorde vi när vi byggde Botniabanan. Det kan väl inte vara
            Moderaternas mening att i dag säga att det var ett misstag, för
            det är i praktiken det ni säger när ni underkänner metoden att
            bygga med hjälp av att låna i Riksgälden. Då underkänner ni också
            det sätt med vilket Botniabanan byggdes. I och för sig tror jag
            att jag minns att Moderaterna var emot bygget av Botniabanan när
            det begav sig.
          </note>
          <note>
            Alliansregeringen har ju lånat till annat, till exempel för att
            sänka skatten för de mest välavlönade. Då går det bra att låna
            pengar men inte till att göra avgörande investeringar som skapar
            sysselsättning och ökad konkurrenskraft i norra Sverige.
          </note>
          <note>
            Jag misstror på inget sätt de allianspolitiker i norra Sverige
            som säger att de vill ha den här banan. Jag tror dem. De vill
            det. Problemet är att de inte har sina partier med sig på nationell
            nivå. Det har vi på den rödgröna sidan. Vi kommer också att motionera
            om byggstart under den här perioden, och där finns möjligheten
            att sluta en allians över blockgränsen för att få fart på Norrbotniabanan.
          </note>
          <note>
            Jag ställde två frågor till ministern som jag gärna skulle vilja
            återkomma till. Den ena gäller om ni kan tänka er att använda
            den post för övrigt, de 13 miljarderna, till en investering eller
            en delfinansiering av Norrbotniabanan. Den andra frågan är: Vad
            säger ni till de väljare som röstade på er i förvissningen om
            att den här banan skulle byggas?
          </note>
          <note>
            Jag instämmer också i mycket av det som sagts: Visst är det alldeles
            utmärkt att utredningsarbetet pågår. Men om banan inte byggs riskerar
            det att bli förgäves, och det är där den politiska skillnaden
            går i den här debatten.
          </note>
          <note>
            Krister Hammarbergh sade att vi ska skynda långsamt och att vi
            ska ha en seriös prägel på debatten. Men det är lite väl långsamt
            att vänta till 2021 som regeringen gör med att möjliggöra en finansiering
            av denna helt avgörande investering för utvecklingen av norra
            Sverige.
          </note>
          <note>
            I detta anförande instämde Siv Holma (V).
          </note>
          <note type="speaker">
            Anf. 32 SIV HOLMA (V):
          </note>
          <note>
            Fru talman! Jag ska börja med att bemöta några synpunkter på
            Vänsterpartiet. Dels fick jag höra att vi i Vänsterpartiet är
            väldigt spendersamma, och därför har resurser till att kunna finansiera.
            Men vi är ju tre rödgröna partier som har sagt att vi kan både
            finansiera och starta. Dels får jag ofta höra att när alliansregeringen
            tog över inför den förra mandatperioden var det så många svarta
            hål i infrastrukturplanen som hade antagits.
          </note>
          <note>
            Jag vill påminna om att det år 2006 fanns ett överskott på 70
            miljarder och om att alliansregeringen har sänkt skatten med närmare
            100 miljarder. Allt beror på hur man prioriterar utifrån de pengar
            som finns.
          </note>
          <note>
            Fru talman! Det är ganska vanligt, för att inte säga det vanligaste,
            att man lånar till investeringar i sådant som har en väldigt lång
            livslängd. I botten är jag kommunalekonom. Det grundelement som
            jag fått lära mig är att det ska betalas genast beträffande driften.
            Men när man investerar i och bygger någonting lånar man till det
            därför att det inte är en generation utan flera generationer som
            ska vara med och betala investeringen.
          </note>
          <note>
            Mycket har sagts här, men en viktig sak är också hur persontransporterna
            kommer att förkortas, halveras. Det hela ger i det långa loppet
            väldigt många positiva effekter.
          </note>
          <note>
            Avslutningsvis: Byggstart av Norrbotniabanan under mandatperioden
            är en viktig framtidsinriktad investering. Precis som Jonas Sjöstedt
            sagt kommer Vänsterpartiet att skriva en särskild motion om detta.
            Jag ser fram emot att de debattörer som här uttalat sig positivt
            ställer sig bakom våra förslag.
          </note>
          <note type="speaker">
            Anf. 33 SVEN-ERIK BUCHT (S):
          </note>
          <note>
            Fru talman! Jag trodde inte att det skulle vara så lätt att i
            denna sal påverka framtiden som det är. Efter mitt inlägg fick
            vi ju höra talare efter talare uttrycka en oerhörd stark känsla
            för vikten av att Norrbotniabanan kommer till.
          </note>
          <note>
            Krister Hammarbergh vill ha ordning och reda och att man ska
            skynda långsamt. Nu har vi till och med fått en minister som sprungit
            förbi Krister Hammarbergh. Hon är redan på väg till Haparanda.
            Jag tror att vi på något sätt ändå kan fixa det här.
          </note>
          <note type="speaker">
            Anf. 34 KRISTER HAMMARBERGH (M):
          </note>
          <note>
            Fru talman! Sven-Erik Bucht har sina ljusa stunder. En del i
            det avseendet är att han faktiskt lyssnar på argument. Efter att
            under ett års tid ha lyssnat till argumentationen har han tagit
            den till sig och för den vidare. Det är bra. Det stärker samarbetet.
          </note>
          <note>
            Sedan är det så att vi pratar också lite grann vid sidan om,
            för även utanför interpellationsdebatter pratar vi moderata riksdagsledamöter
            och moderata statsråd.
          </note>
          <note>
            Utredningsarbetet kan bli förspillt: Ja, det jag menar med talet
            om att ha en seriös diskussion om banan är att vi måste börja
            ha en mer seriös hantering av infrastrukturen. Om vi inte först
            gjort läxan får vi förseningar och fördyringar, och det blir inga
            projekt. Jag tror att det är här skiljelinjen går, alltså mellan
            ett seriöst förhållningssätt till en bana som ska byggas eller
            bara käbbel. Jag är villig att sluta de allianser som behövs för
            att saker ska fungera och bli konkreta, men inte med en populist!
          </note>
          <note>
            Jag tror på banan. Jag tror också att det är viktigt att vara
            ganska tydlig med att de som tänkt sig och som vill använda banan
            också väldigt tydligt deklarerar att de tänker använda den. Delvis
            kan jag rikta kritik mot den industri vi har i norra Sverige.
            Den är inte lika tydlig som den industri som finns i södra Sverige
            när det gäller att jobba fram olika typer av infrastrukturprojekt.
          </note>
          <note>
            Jag tycker att det finns anledning att ha en mycket tydlig och
            kraftfull diskussion med SSAB, med skogsindustrin och med andra
            intressenter. Vi har intressenter på andra sidan gränsen alldeles
            intill Haparanda i ett annat land som också uttalat detta. Att
            diskutera medfinansiering när det gäller en finsk industri tycker
            jag är ganska seriöst. Det finns också anledning att göra det.
            På något sätt gäller det nu att sätta till alla klutar. Det gäller
            att reda ut det som ska redas ut, att hitta en rimlig finansiering
            och att vara säker på att de som tänkt använda banan och som säger
            sig vilja göra det också gör det.
          </note>
          <note type="speaker">
            Anf. 35 HELENA LINDAHL (C):
          </note>
          <note>
            Fru talman! Jag vet inte om du har läst infrastrukturplanen,
            Jonas Sjöstedt, men där finns det ett femtiotal projekt med olika
            typer av delfinansiering så det stämmer inte att det bara är norra
            Sverige som ska vara med och delfinansiera infrastruktursatsningar.
          </note>
          <note>
            Både Siv Holma och Jonas Sjöstedt pratar om enorma skattesänkningar
            som Vänsterpartiet till 90 procent faktiskt varit med och godkänt.
            Samtidigt bjuder ni över alliansregeringen inom alla politikområden.
            Därutöver har ni 10 miljarder extra som ni ska plocka fram till
            Norrbotniabanan. Jag tror att ni är seriösa i er vilja att bygga
            Norrbotniabanan. Men ni bör också, tycker jag, vara seriösa kring
            finansieringen.
          </note>
          <note>
            När det gäller Norrbotniabanan är mycket på gång, som många sagt.
            Regeringen har utsett en förhandlingsman som jobbar tillsammans
            med regionen och olika företrädare, bland annat Norrbotniabanan
            AB som har tagit fram en affärsplan och en finansieringsplan.
            Jag litar på att regeringen tillsammans med regioner och näringsliv
            i Norrbotten och Västerbotten kommer att hitta en hållbar finansieringslösning.
          </note>
          <note>
            Sven-Erik Bucht, jag hoppas att inte bara infrastrukturministern
            är inbjuden till Haparanda. Jag skulle också gärna vilja komma
            dit.
          </note>
          <note type="speaker">
            Anf. 36 EDWARD RIEDL (M):
          </note>
          <note>
            Fru talman! Jonas Sjöstedt berättar vad De rödgröna skulle ha
            gjort om de hade vunnit valet. Då skulle man ha börjat bygga med
            en gång. Spadarna står beredda om vi bara får väljarnas förtroende
            ungefär så lät det i valrörelsen.
          </note>
          <note>
            Då är det väl värt att komma ihåg att de pengar som utlovades
            var pengar som man skulle låna. Det var också bara till hälften
            som man skulle kunna låna. Om man skulle bygga ena delen av rälsen
            eller om man skulle bygga halva vägen framkom aldrig riktigt klart
            och tydligt i debatten.
          </note>
          <note>
            Jag vill minnas Jonas Sjöstedt får rätta mig om jag har fel att
            Mona Sahlin vid sitt besök i Västerbotten likt alla andra konstaterade
            att även en eventuell rödgrön regering, som det tack och lov inte
            blev, skulle ha varit tvungen att klara det här med regional medfinansiering.
            Det kan det, som sagt, vara väl värt att påminna om, för så låter
            det inte riktigt i debatten.
          </note>
          <note>
            Fru talman! Jonas Sjöstedt är orolig över Alliansens väljare
            i norra Sverige. Men jag kan försäkra honom om att vi inte är
            oroliga, utan vi känner oss ganska trygga med den politik vi har.
            Vi känner oss också ganska trygga med det som framgent kommer
            att hända.
          </note>
          <note>
            Till skillnad från Jonas Sjöstedts tolkning är vår tolkning att
            vi sökte ett brett mandat men inte för enskilda sakfrågor där
            vi lovade mer och där vi lovade att övertrumfa allt annat som
            alla andra kunde tänkas komma med. Vi sökte i stället ett brett
            förtroende och ett brett mandat för att ta ansvar för Sverige.
            Däri ligger även det vi här debatterar.
          </note>
          <note>
            Trafikverket har i uppdrag att hitta finansieringslösningar.
            Det finns tydligt beskrivet att det handlar om det.
          </note>
          <note>
            Jag tackar för debatten här. Återigen, Jonas Sjöstedt: Du har
            väckt en viktig fråga. Jag önskar att du också deltar i det lokala
            arbetet. Det är nu vår hemläxa att se till att få till en regional
            medfinansiering. Där har vi ett arbete att göra.
          </note>
          <note type="speaker">
            Anf. 37 JONAS SJÖSTEDT (V):
          </note>
          <note>
            Fru talman! Ja, det är riktigt att vi rödgröna utlovade byggstart
            under innevarande mandatperiod, sannolikt 2014. Precis som påpekats
            tidigare görs en del planarbete innan spaden sätts i marken. Jag
            tror att det var en realistisk plan att göra på det sättet.
          </note>
          <note>
            Det Edward Riedl säger i den här debatten är också alldeles sant,
            nämligen att vi i vår planering öppnar för en möjlig medfinansiering
            i fråga om banans andra del efter de 10 miljarder som anslås i
            den rödgröna infrastrukturplanen. Den stora skillnaden är likväl
            att vi skulle ha börjat bygga och att vi hade satt av pengar till
            att börja bygga. Där går skiljelinjen i den här debatten mellan
            Alliansen och det rödgröna alternativet.
          </note>
          <note>
            Jag skulle vilja skicka med några frågor till ministern utöver
            de två frågor som jag redan nu väntar att få svar på: När kommer
            vi att få en rapport från Trafikverket om hur förhandlingarna
            går när det gäller medfinansiering från den privata sidan? När
            kommer detta tillbaka till riksdagen? Och är ni beredda att använda
            statliga pengar för en delfinansiering om det mot förmodan skulle
            hända något under mandatperioden?
          </note>
          <note>
            I grunden handlar detta om hela Sverige och om man har en politik
            för hela Sverige eller inte. Vi har det. Vi satsar på infrastrukturen
            i alla landsändar, inte bara i storstäderna.
          </note>
          <note>
            Vi har också en politik för dem som är arbetslösa de som i dag
            inte får någon del av det som till stor del kommer från politiken.
            Genom denna typ av strategiska infrastrukturinvesteringar sätter
            vi Sverige i arbete när vi bygger. Vi skapar också förutsättningar
            för konkurrenskraft och investeringar i framtiden i en region
            som på många sätt har varit hårt drabbad av arbetslösheten, nämligen
            Norrbotten och Västerbotten. Det är att ta ansvar för hela Sverige.
          </note>
          <note type="speaker">
            Anf. 38 Statsrådet CATHARINA ELMSÄTER-SVÄRD (M):
          </note>
          <note>
            Fru talman! Det är alltid lätt att fundera på vilka pengar den
            ena eller den andra sidan har. Det är lika intressant att höra
            De rödgröna, som var så tvärsäkra på att kunna börja bygga under
            mandatperioden, vara tvärsäkra på det vi började med, nämligen
            att förbifarten inte skulle byggas. Men De rödgröna kanske inte
            är så eniga i just denna fråga, så vi kanske ska lämna den därhän.
          </note>
          <note>
            Jag skulle vilja avsluta med de frågor som Jonas Sjöstedt har
            levererat under diskussionen.
          </note>
          <note>
            En fråga handlade om de så kallade 13 miljarderna och om de kan
            användas till någonting, till exempel Norrbotniabanan. Där får
            vi väl snarare se över vilka pengar som finns och i så fall återkomma
            till vad de ska användas till. Om det är pottpengar kan jag däremot
            inte svara på i dag.
          </note>
          <note>
            När det gäller den rapport efter eventuell diskussion med näringslivet
            som efterfrågas ska diskussionerna precis påbörjas. De är i gång,
            så låt oss se när de faktiskt blir klara. Kommer man fram till
            någon lösning är det dock ganska naturligt att det också återkommer
            i rätt del för att beslut ska fattas i rätt form.
          </note>
          <note>
            Vad säger jag då till dem som röstat på oss? Det är en ganska
            berättigad fråga. Jag skulle kunna säga: Grattis, ni har återigen
            fått en regering som har ordning och reda i finanserna!
          </note>
          <note>
            Skämt åsido för att få saker och ting att fungera är det faktiskt
            en förutsättning att ha ordning och reda i ekonomin.
          </note>
          <note>
            Jag skulle vilja avrunda med det hela denna diskussion handlar
            om, nämligen hur vi knyter ihop sträckan mellan Umeå och Luleå
            och vad som är viktigt. Glöm inte bort att det ändå händer en
            hel del! Utredningarna är en viktig förutsättning; det tror jag
            att vi har kommit överens om. När det gäller just sträckan SkellefteåPiteå,
            där det finns som mest förutsättningar att komma framåt låt oss
            se vad det blir av de diskussionerna.
          </note>
          <note>
            Överläggningen var härmed avslutad.
          </note>
          <note>
            11 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            den 8 december.
          </note>
          <note>
            den 13 december.
          </note>
          <note>
            den 14 december.
          </note>
          <note>
            12 § Anmälan om inkomna faktapromemorior om förslag från Europeiska
            kommissionen
          </note>
          <note>
            Förste vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <note>
            KOM(2010)409, KOM(2010)410, KOM(2010)419, KOM(2010)420
          </note>
          <note>
            KOM(2010)284
          </note>
          <note>
            KOM(2010)470
          </note>
          <note>
            Ajournering
          </note>
          <note>
            Kammaren beslutade kl. 13.53 på förslag av förste vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            13 § Frågestund
          </note>
          <note type="speaker">
            Anf. 39 TREDJE VICE TALMANNEN:
          </note>
          <note>
            Jag vill hälsa följande ministrar och statsråd välkomna: statsrådet
            Tobias Billström, miljöminister Andreas Carlgren, kulturminister
            Lena Adelsohn Liljeroth, statsrådet Ewa Björling och statsrådet
            Anna-Karin Hatt.
          </note>
          <note>
            Statsrådet Tobias Billström besvarar såväl allmänpolitiska frågor
            som frågor inom sitt ansvarsområde. Frågor till övriga statsråd
            förutsätts beröra deras ansvarsområde inom regeringen.
          </note>
          <note>
            En fråga ska antingen vara av övergripande allmänpolitiskt slag
            eller avse ett ämne som faller inom ett av de närvarande statsrådens
            ansvarsområden och avser dennes tjänsteutövning. Frågor och svar
            ska vara korta och i princip inte överstiga en minut.
          </note>
          <note>
            Ansvaret för dammolyckor i Sverige
          </note>
          <note type="speaker">
            Anf. 40 MATILDA ERNKRANS (S):
          </note>
          <note>
            Fru talman! Det är en spricka i dammen. Miljöengagerade har påtalat
            det. De som finns i närområdet har hört talas om det, några har
            sett sprickan. Men alla litar på att någon har kontroll.
          </note>
          <note>
            Plötsligt en dag brister dammen. Kubikmeter massa, slam, väller
            ut från dammen. Förödelsen är enorm. Vuxna människor går med gasmasker
            för att försöka hantera förödelsen. Barn, föräldrar, mor- och
            farföräldrar inser att helgens fiskeutflykt är inställd. Det börjar
            sjunka in att det inte bara gäller helgens fiskeutflykt, utan
            för lång tid framöver kommer det inte att bli några fisketurer,
            för fisken är död. Det kommer inte att bli något sommardopp, för
            man vet inte när man vågar bada igen.
          </note>
          <note>
            Det här är det som nu möter människor vid dammen i Kolontár i
            Ungern. Men faktum är, miljöministern, att det här skulle kunna
            inträffa även i Sverige.
          </note>
          <note>
            Min fråga till miljöministern blir därför: Vilka initiativ är
            miljöministern beredd att ta för att säkerställa att inte dammolyckor
            med liknande miljökonsekvenser sker också här i Sverige?
          </note>
          <note type="speaker">
            Anf. 41 Miljöminister ANDREAS CARLGREN (C):
          </note>
          <note>
            Fru talman! Först vill jag säga att det är roligt att få hälsa
            Matilda Ernkrans välkommen i debatter på miljöpolitikens område
            och sedan säga att jag tycker att det är en viktig fråga som Matilda
            Ernkrans tar upp. Med bakgrunden i den ungerska olyckan ska jag
            nämna att vi har haft mycket nära diskussioner med de ungerska
            ansvariga för att vara säkra på att vi även på EU-nivå skapar
            den kapacitet som behövs för att förebygga och undvika skador.
          </note>
          <note>
            Här hemma i Sverige har vi en fördel genom det regelsystem som
            vi har i Sverige där det inte är lika lätt att smita ifrån ansvar.
            Jag utesluter fortfarande inte att det behöver göras mer. Vi undersöker
            nu vad det är för ytterligare uppdrag som eventuellt kan behövas,
            även om vi så här långt inte ser något akut behov.
          </note>
          <note type="speaker">
            Anf. 42 MATILDA ERNKRANS (S):
          </note>
          <note>
            Fru talman! Det är undanglidande av ansvar som jag tycker är
            miljöministerns stora problem. Här står Sveriges miljöminister.
            Det är han som har sett till att Sverige har öppnat för ny kärnkraft.
            Det är han som ser till att lösa dagens problem med växthusgaser
            genom att låta Sverige räkna in andra länders utsläppsminskningar
            i vårt eget åtagande. Det här är den minister vars kompisar i
            EU in i det längsta röstade med kemikalielobbyn mot ett förbud
            mot farliga kemikalier, exempelvis dem som finns i nappflaskor
            för våra barn. Det här är den minister som i FN valde att lägga
            ned sin röst och med det passivt motverka att rent vatten ses
            som en mänsklig rättighet. Det här är Sveriges miljöminister.
          </note>
          <note>
            Jag tycker att du inte tar ditt ansvar för dagens och kommande
            generationer. Det är du som har ansvaret för att barn och föräldrar,
            far- och morföräldrar får gå med oron i magen: Vad händer när
            dammen brister? Det är du som ansvarar för att kvinnor och barn
            också i morgon kommer att få leta i timmar i stekhet sol efter
            rent vatten.
          </note>
          <note>
            Det här är inte att ta ansvar, Andreas Carlgren. När kommer du
            att ta ansvar för att barnen också i morgon kan leta genetiskt
            friska grodor i våra bäckar?
          </note>
          <note type="speaker">
            Anf. 43 Miljöminister ANDREAS CARLGREN (C):
          </note>
          <note>
            Fru talman! Jag tycker naturligtvis att det är bra att Matilda
            Ernkrans har ett sådant oerhört engagemang för att debattera miljöpolitiken,
            får man väl säga, mycket brett. Jag ser framför mig att vi kommer
            att kunna ha många bra debatter. Alla de områden som hon i ganska
            snabb takt hann nämna är det inte nu möjligt att kommentera.
          </note>
          <note>
            På grund av det hon frågade om kan jag konstatera att det finns
            redan ett ansvar. Det ligger fördelat hos myndigheter, och det
            är tur att vi har ett sådant system i Sverige att myndigheterna
            ska titta i förhand. Det ska inte gå så långt att det till sist
            bara beror på miljöministerns i och för sig relativt stora klokskap
            om det går väl för Sverige eller inte. Många fler kompetenser
            ska vara inblandade, och det är det.
          </note>
          <note>
            Ändå tar jag ansvar för att se om det behövs någonting ytterligare.
            Ännu så länge bedömer jag inte att det finns ett akut behov, men
            jag är beredd att se över det här just för att ha både hängslen
            och livrem. Det tycker jag är att ta ansvar.
          </note>
          <note>
            Utvisning av barnfamiljer med olika individuella medborgarskap
          </note>
          <note type="speaker">
            Anf. 44 CHRISTINA HÖJ LARSEN (V):
          </note>
          <note>
            Fru talman! På senare tid har medierna uppmärksammat fall där
            familjer med barn skiljts åt och utvisats till olika länder. Det
            handlar om föräldrar med olika ursprungligt medborgarskap där
            den ena av föräldrarna utvisas tillsammans barnen eller barnet
            till ett land, medan den andra föräldern utvisas till ett annat.
          </note>
          <note>
            I samband med ett sådant fall har Tobias Billström svarat att
            Sverige inte behöver följa vägledande principer i FN:s barnkonvention.
          </note>
          <note>
            Jag undrar därför hur Billström ser på Sveriges skyldigheter
            att följa FN:s barnkonvention och hur han avser att se till att
            barnets bästa kommer i främsta rummet i samband med utvisning
            av familjer med olika individuella medborgarskap.
          </note>
          <note type="speaker">
            Anf. 45 Statsrådet TOBIAS BILLSTRÖM (M):
          </note>
          <note>
            Fru talman! Nej, jag har aldrig svarat att Sverige inte har någon
            skyldighet att följa barnkonventionen. Det är klart att vi har
            det, men varje enskilt fall där man ansöker om asyl i Sverige
            ska prövas individuellt. Det innebär att det alltid är i första
            rummet skyddsgrunderna som ska bedömas i det här sammanhanget.
            Därefter finns det andra saker som kan vägas in.
          </note>
          <note>
            Låt oss titta på hur den svenska utlänningslagen är konstruerad.
            Det finns alltid möjlighet att anföra skäl som är kopplade till
            det som Christina Höj Larsen lyfter fram, men det kan aldrig vara
            så att det faktum att man bara är underårig, under en viss ålder,
            är tillräckligt för att få skydd. Det kan aldrig vara så att bara
            de sakerna avgör.
          </note>
          <note>
            Vi har nyligen ändrat lagstiftningen, det gjorde vi i somras,
            så att vi numera har en lagstiftning där man kan undvika familjeseparation
            i vissa fall. Men det är viktigt att peka på det som jag sade
            tidigare, att det alltid är det enskilda fallet som ska bedömas,
            och det ska göras med utgångspunkt i de individuella grunderna.
          </note>
          <note type="speaker">
            Anf. 46 CHRISTINA HÖJ LARSEN (V):
          </note>
          <note>
            Fru talman! Naturligtvis får det enskilda fallet avgöra, men
            vi i Vänsterpartiet anser att fall som dessa gör det uppenbart
            att FN:s barnkonvention måste få en annan tyngd än nu är fallet.
            Flera andra länder, däribland Norge, har redan valt att skriva
            in konventionen i lagen.
          </note>
          <note>
            I Concluding Observations till Sverige från FN:s barnrättskommitté
            2009 rekommenderas att även Sverige höjer barnkonventionens status
            genom att formellt lyfta in den i svensk lag. Vi i Vänsterpartiet
            tror att en sådan ändring skulle vara en mycket viktig del av
            ett intensivare arbete för att skydda och säkerställa alla barns
            rättigheter i Sverige. Barnets rätt till båda föräldrar borde
            i framtiden vara en självklar utgångspunkt även vid en eventuell
            utvisning.
          </note>
          <note type="speaker">
            Anf. 47 Statsrådet TOBIAS BILLSTRÖM (M):
          </note>
          <note>
            Fru talman! Det är första gången som jag hör att Norge lyfts
            fram som ett föredöme i det här sammanhanget jämfört med den svenska
            lagstiftningen. Jag skulle gärna vilja peka på att det är viktigt
            att hålla isär två olika frågor.
          </note>
          <note>
            Det första är huruvida vi vill ha ett system där man faktiskt
            beaktar skyddsgrunderna, skyddsvärden, där vi inte får en utveckling
            att människor till exempel börjar använda barnen som grund för
            att få lov att stanna i Sverige och utnyttja dem på ett sätt som
            vi inte vill.
          </note>
          <note>
            Det tycker jag är viktigt att lyfta fram i den här kammaren.
          </note>
          <note>
            Jag tycker vidare att det är angeläget att peka på hur betydelsefull
            uttolkningen av utlänningslagen faktiskt är. Jag tycker inte att
            man som Christina Höj Larsen och Vänsterpartiet kan säga att om
            vi bara skriver in barnkonventionen i svensk lagstiftning har
            vi löst problematiken med skyddsgrunderna.
          </note>
          <note>
            Vi har ett system som ytterst handlar om att bevilja människor
            skydd, inte därför att de är under eller över en viss ålder utan
            därför att de har utsatts för det som står i utlänningslagen som
            grund, nämligen att de vill ha skydd undan förföljelse eller hot
            om förföljelse i sina hemländer.
          </note>
          <note>
            Försörjningskrav vid anhöriginvandring
          </note>
          <note type="speaker">
            Anf. 48 WILLIAM PETZÄLL (SD):
          </note>
          <note>
            Fru talman! Regeringen har infört ett försörjningskrav för anhöriginvandring.
            Även om intentionerna med försörjningskravet var goda och får
            betraktas som ett steg i rätt riktning har alla undantag resulterat
            i att hela lagförslaget inte blivit något annat än ett slag i
            luften. Undantagen omfattar bland annat anhöriga till konventionsflyktingar,
            till vissa kategorier skyddsbehövande och till personer som varit
            bosatta i Sverige i fyra år eller mer. Då återstår i princip inga
            kategorier.
          </note>
          <note>
            Detta kan också exemplifieras. Under april och maj avgjorde Migrationsverket
            totalt 5 000 anhörigärenden. Av dessa var det enbart 92 som prövades
            mot det nya regelverket.
          </note>
          <note>
            Med anledning av detta vill jag fråga migrationsminister Tobias
            Billström om han är beredd att införa ytterligare krav beträffande
            anhöriginvandringen.
          </note>
          <note type="speaker">
            Anf. 49 Statsrådet TOBIAS BILLSTRÖM (M):
          </note>
          <note>
            Fru talman! Vi går från den ena ytterligheten, Vänsterpartiet,
            till den andra, Sverigedemokraterna. De första tycker att det
            är viktigt att man ser på barnkonventionen ur ett perspektiv medan
            de senare har ett annat perspektiv. För mig, som företrädare för
            regeringen, är det helt uppenbart att vårt synsätt när vi införde
            försörjningskravet vilade just på barnkonventionen. Det var också
            därför vi undantog barn i detta sammanhang. Barn ska inte ha något
            försörjningskrav riktat mot sig, och efter fyra år får man återförenas
            med sin familj oavsett om man uppfyller kravet eller inte.
          </note>
          <note>
            Denna konstruktion är bra. Regeringen ser inte i nuläget någon
            anledning att justera det försörjningskrav som infördes under
            förra mandatperioden. Sverige strävar efter balans i detta sammanhang.
            För oss är det uppenbart att vi i det längsta ska stå upp och
            kämpa för arbetslinjen och att den även ska ligga till grund för
            hur migrationspolitiken fungerar, men det är också angeläget att
            göra undantag när det behövs.
          </note>
          <note>
            De undantag som Petzäll räknade upp handlar också om de internationella
            konventioner som Sverige har undertecknat, till exempel vad gäller
            konventionsflyktingar, och dessa kan vi inte frångå genom beslut
            i Sveriges riksdag.
          </note>
          <note type="speaker">
            Anf. 50 WILLIAM PETZÄLL (SD):
          </note>
          <note>
            Fru talman! Jag tackar Tobias Billström för det något luddiga
            svaret. Trots att den omfattande invandringen till Sverige har
            varit en kostsam historia för svenska skattebetalare både ekonomiskt
            och socialt meddelar Tobias Billström att det inte är angeläget
            med några skärpningar.
          </note>
          <note>
            Försörjningskravet sades vara en del av den så kallade arbetslinjen,
            men hur kan man med handen på hjärtat och med trovärdighet säga
            att man står upp för en arbetslinje samtidigt som man genom en
            oansvarig massinvandring varje år ökar arbetslösheten?
          </note>
          <note>
            Vi sverigedemokrater är här för att ta ansvar. Jag rekommenderar
            att Tobias Billström tillsammans med den övriga alliansen också
            börjar göra det.
          </note>
          <note type="speaker">
            Anf. 51 Statsrådet TOBIAS BILLSTRÖM (M):
          </note>
          <note>
            Fru talman! Det är alltid angeläget att finna balans i migrationspolitiken,
            och det är vad regeringen strävar efter. Vi har ställt upp ett
            försörjningskrav. Vi är efter det beslut som trädde i kraft i
            våras inte längre det enda landet i EU som inte har ett försörjningskrav,
            vilket vi tidigare var. Vi tycker att det är bra att vi har fått
            bukt på konstigheten att vi inte hade något försörjningskrav.
          </note>
          <note>
            Utformningen av det är dock viktig att lyfta fram. Det är angeläget
            att inte ställa upp onödiga hinder för familjeåterförening. Det
            har vi inte velat göra, men jag förstår att Sverigedemokraterna
            resonerar annorlunda. Vi vill att människor ska kunna återförenas
            när de har uppfyllt kravet, och vi tycker att det rimligt att
            det är utformat som det är.
          </note>
          <note>
            Vi kan inte frångå de internationella konventioner som Sverige
            har undertecknat. Om vi gjorde det skulle det innebära, om jag
            förstår Petzäll rätt, att vi inte längre skulle undanta konventionsflyktingar.
            Det är dock en omöjlighet eftersom vi då skulle bryta mot Genèvekonventionen
            och andra konventioner, vilket vi inte har för avsikt att göra.
          </note>
          <note>
            Patentsystemet
          </note>
          <note type="speaker">
            Anf. 52 HANS ROTHENBERG (M):
          </note>
          <note>
            Fru talman! Innovationer för ständigt utvecklingen framåt. Innovationer
            är ofta kopplade till forskning i den akademiska världen men också
            spännande uppfinningar av idérika människor. För att innovationen
            ska få fäste i en civilisation är det viktigt att innovatören
            känner säkerhet och trygghet med det han eller hon har åstadkommit,
            det vill säga att det finns patent att söka för att skydda de
            kreativa idéerna.
          </note>
          <note>
            I Europa har vi ett komplicerat patentsystem. I USA räcker det
            med ett patent. I Europa behöver man ha ett patent i varje land,
            och dessutom är det mycket kostsammare.
          </note>
          <note>
            Min fråga riktar sig till handelsminister Ewa Björling. När Sverige
            hade ordförandeskapet i EU togs ett antal steg för att gå mot
            ett Europapatent. Hur är läget nu? Det verkar vara problematiskt.
          </note>
          <note type="speaker">
            Anf. 53 Statsrådet EWA BJÖRLING (M):
          </note>
          <note>
            Fru talman! Jag tackar Hans Rothenberg för att han lyfter upp
            en viktig fråga. Denna fråga har varit aktuell i 61 år, vilket
            är helt fascinerande. Jag stötte också på den i mitt tidigare
            liv som forskare på 80-talet.
          </note>
          <note>
            Jag vill förtydliga en sak. Vi talar om ett EU-patent. Ett Europapatent
            omfattar 15 länder, men ett EU-patent omfattar 27 länder. Nu försöker
            vi lösa den enda utestående frågan, nämligen språkfrågan. Förslaget
            är att det ska finnas på tre språk, engelska, franska och tyska.
            Det är rimligt eftersom majoriteten av patenten inom EU söks på
            dessa tre språk. Tyvärr motsätter sig fortfarande två länder detta,
            nämligen Spanien och Italien. Det gör att vi sitter fast. Vi kommer
            dock att fortsätta med frågan på nästa konkurrenskraftsråd.
          </note>
          <note type="speaker">
            Anf. 54 HANS ROTHENBERG (M):
          </note>
          <note>
            Fru talman! Jag tackar handelsministern för svaret. Jag har förstått
            att det finns en öppning i frågan om ett fördjupat samarbete och
            att det skulle innebära att de länder som inte sätter sig på tvären
            skulle kunna hitta en lösning.
          </note>
          <note>
            Det här är en fråga där man i allra högsta grad kan säga att
            vi eftersträvar en patentlösning. Om det fördjupade samarbetet
            kan gå i hamn utan att det blir en lösning på EU-patentfrågan,
            vad kan då detta fördjupade samarbete innebära för till exempel
            svenska patentsökare? Vad kommer det att innebära för patentsökare
            från andra delar av världen? Det är viktigt att man öppnar för
            att influenser av idéer, impulser och innovationer landar i Sverige
            och har en rättssäker miljö här.
          </note>
          <note type="speaker">
            Anf. 55 Statsrådet EWA BJÖRLING (M):
          </note>
          <note>
            Fru talman! Sverige är i dag världens näst mest konkurrenskraftiga
            land. Vi är det mest innovativa landet i EU. Vi har otroligt många
            små företag som baserar sina varor och tjänster på innovationer.
            Vi är extremt beroende av ett EU-patent för att dessa små företag
            ska har råd att verka över hela EU.
          </note>
          <note>
            Det fördjupade samarbete som vi har som förslag att gå vidare
            med om det inte fungerar med ett EU-patent där Spanien och Italien
            är med gäller alltså 25 länder. Det skulle göra det betydligt
            enklare och billigare för många små företag i Sverige och i hela
            Europa. Detta är naturligtvis viktigt eftersom jag vill se Sverige
            som världens mest konkurrenskraftiga land så småningom. Det kräver
            dock fler regelförenklingar på den inre marknaden, EU-patent,
            bra frihandelsavtal och ytterligare undanröjande av handelshinder.
          </note>
          <note>
            Distributionsstödet till pressen
          </note>
          <note>
            Anf. 56 HELENE PETERSSON i Stockaryd (S):
          </note>
          <note>
            Fru talman! Min fråga går till kulturminister Lena Adelsohn Liljeroth.
            I juni fick Sverige det slutgiltiga beslutet från EU-kommissionen
            avseende de förändringar Sverige gjort i presstödets driftsstöd.
            Kommissionen godtog förslagen på lämpliga åtgärder, men avslutade
            sin skrivelse med: Denna skrivelse behandlar endast driftsstödet
            och föregriper inte på något sätt kommissionens eventuella framtida
            bedömningar av distributionsstödet.
          </note>
          <note>
            Har det förts några diskussioner mellan kommissionen och departementet
            om det svenska distributionsstödet? Har kommissionen i så fall
            aviserat att man kommer att göra en granskning även av distributionsstödet?
          </note>
          <note type="speaker">
            Anf. 57 Kultur- och idrottsminister LENA ADELSOHN LILJEROTH (M):
          </note>
          <note>
            Fru talman! Tack, Helene Petersson i Stockaryd. Under den förra
            mandatperioden hade vi många långa diskussioner, inte minst i
            konstitutionsutskottet. Jag tror att jag var där åtta, tio gånger
            för att diskutera just presstödet.
          </note>
          <note>
            Det är i huvudsak driftsstödet som det har ställts frågor om.
            Distributionsstödet har inte ifrågasatts så här långt. Det nya
            avtalet kommer att löpa till 2016. Omkring 560 miljoner går nu
            ut i stöd till svensk dagspress. Jag är glad att vi har fått en
            lösning på frågan. Som jag har uppfattat signalerna har man inte
            ifrågasatt distributionsstödet.
          </note>
          <note>
            Anf. 58 HELENE PETERSSON i Stockaryd (S):
          </note>
          <note>
            Fru talman! Jag har också uppfattat det så, kulturministern.
            Därför blir jag lite förvånad när jag läser skrivelsen från kommissionen
            där man tar upp distributionsstödet.
          </note>
          <note>
            Det glädjande med de nya reglerna är att man har startat en hel
            del nya tidningar. Men det finns en komplikation. I budgetpropositionen
            ligger samma belopp som tidigare. Nu finns det en risk för att
            pengarna inte räcker. Har kulturministern tänkt på hur man ska
            hantera frågan om vi kommer i en situation där de pengar som finns
            inte räcker till stödet, men regelverket säger att vi inte kan
            förhindra någon tidning att få stöd?
          </note>
          <note type="speaker">
            Anf. 59 Kultur- och idrottsminister LENA ADELSOHN LILJEROTH (M):
          </note>
          <note>
            Fru talman! 560 miljoner kronor är trots allt väldigt mycket
            pengar. Det stämmer att det sker förändringar. En del tidningar
            mister sitt stöd, och det kommer nya tidningar. Vi ska ta ställning
            till en sådan senare under mandatperioden.
          </note>
          <note>
            I dagsläget har vi inte fört några diskussioner om förändringar
            när det gäller totalbeloppet 560 miljoner kronor. Jag ber att
            få återkomma om något sådant skulle ske.
          </note>
          <note>
            EU:s klimatmål
          </note>
          <note type="speaker">
            Anf. 60 ÅSA ROMSON (MP):
          </note>
          <note>
            Fru talman! I samband med förberedelserna inför klimatförhandlingarna
            i Cancún diskuterar man i EU-kretsen återigen EU:s klimatmål.
            Det är som bekant 20 procents minskning jämfört med 1990 års nivåer.
            Allt fler medlemsländer säger att man bör öka det till 30 procent.
            Det är också en synpunkt som klimatkommissionären och flera stora
            företag i Europa har.
          </note>
          <note>
            Vi vet att det ökade hotet mot stora klimatförändringar talar
            för att det behövs ökade ambitioner hos alla världens länder,
            inte minst de rika. Det har vi hört den globala miljörörelsen
            påpeka flera gånger. Det är en intention och linje inför Cancúnförhandlingarna
            att öka ambitionerna. Det borde alltså vara en ledstjärna för
            EU i de fortsatta internationella förhandlingarna.
          </note>
          <note>
            Sverige sällar sig tyvärr fortfarande till de länder i EU som
            är motsträviga till de ökade ambitionerna, det vill säga att öka
            till 30 procents minskning.
          </note>
          <note>
            Min fråga till miljöministern är: Hur många länder och starka
            aktörer i EU ska förespråka ett högre klimatmål innan Sverige
            gör det?
          </note>
          <note type="speaker">
            Anf. 61 Miljöminister ANDREAS CARLGREN (C):
          </note>
          <note>
            Fru talman! Jag välkomnar frågan. Den är viktig. Sverige har
            från början haft synpunkten att EU bara skulle ha ett mål, nämligen
            30 procent. Nu blev kompromissen att ha det lägre mål som vi aldrig
            har önskat. Vi har, tillsammans med Tyskland, Frankrike, Storbritannien,
            Danmark och Nederländerna, varit den pådrivande gruppen som velat
            se till att EU gör sig berett att öka ambitionsnivån. I Sverige
            har vi ambitionsnivån 40 procent. Det är en självklar utgångspunkt
            för Sverige att vi själva ska klara väsentligt mer.
          </note>
          <note>
            Det som är dilemmat och som inte heller Åsa Romson kommer ifrån
            är att även om EU skulle ta på sig 10 procentenheter till skulle
            det ätas upp av två års utsläppsökning i Kina. Vi ska vara säkra
            på att EU inte bara gör en egen ansträngning. Det har vi egen
            glädje av, men det räddar inte klimatet. Det ger oss konkurrenskraft,
            men vi ska också rädda klimatet. Då behövs Kinas och USA:s insats.
          </note>
          <note type="speaker">
            Anf. 62 ÅSA ROMSON (MP):
          </note>
          <note>
            Fru talman! Den förhandlingsstrategin har ju EU en gång testat
            i Köpenhamn. Vi vet att resultatet av det inte var så jättebra.
            Man kan ju ompröva sina förhandlingsstrategier. Vi vet att kineserna
            själva säger att de är beredda att göra ganska stora insatser,
            inte minst av konkurrensskäl. Vi hör vår egen miljöminister säga
            i andra sammanhang, när man slår sig för bröstet för de svenska
            minskningarna, att det har varit bra för Sverige att riksdagen
            har ställt högre mål för den svenska klimatminskningen än vad
            vi har åtagit oss internationellt.
          </note>
          <note>
            Är det inte lite märkligt att det är bra att ha högre mål och
            åta sig högre krav i den svenska kontexten men ligga i bakvattnet
            i EU-gruppen när det gäller att driva på för att EU:s mål ska
            vara 30 procent inför Cancún?
          </note>
          <note type="speaker">
            Anf. 63 Miljöminister ANDREAS CARLGREN (C):
          </note>
          <note>
            Fru talman! Åsa Romson och jag är ju helt överens både om att
            det är viktigt att snabbt åstadkomma utsläppsminskningar och om
            att det är en fördel för svensk och europeisk konkurrenskraft
            att ha ett ambitiöst mål. Vi är helt överens om det.
          </note>
          <note>
            Något som Åsa Romson inte har rätt i är att Sverige har legat
            i bakvattnet. Vi låg från början på det högsta målet och har hela
            tiden drivit på. Ni skapar en egen bild och angriper den bild
            ni har skapat, men det är inte det som är sanningen eller läget
            just nu.
          </note>
          <note>
            Man ska ha klart för sig att det ur klimatsynpunkt inte duger
            att vi smiter ifrån knäckfrågan. Det är inte en förhandlingsstrategi.
            Det är en fråga om att rädda klimatet. Det blir möjligt först
            om Kina och USA, som tillsammans står för hälften av världens
            utsläpp, minskar sina utsläpp och slutar att äta upp de ansträngningsökningar
            som till exempel EU gör, annars löser vi inte klimatproblemet.
            Det var ju det som var uppgiften.
          </note>
          <note>
            IT-utveckling inom sjukvården
          </note>
          <note type="speaker">
            Anf. 64 ANDERS W JONSSON (C):
          </note>
          <note>
            Fru talman! Jag har en fråga till statsrådet Hatt.
          </note>
          <note>
            En viktig orsak till att patienter felbehandlas är brister i
            sjukvårdens IT. Regeringen har ju under den gångna mandatperioden
            vidtagit ganska stora åtgärder för att komma åt detta, men det
            finns fortfarande stora problem. Viktig information finns inte
            när den behövs. Patienten utgår från att vad hon berättat på vårdcentralen,
            liksom svaren på de labbprov som tagits, finns när hon senare
            söker på akutmottagningen, men så är oftast inte fallet.
          </note>
          <note>
            På golvet i den svenska sjukvården är förväntningarna stora på
            att staten ska ta de krafttag som är nödvändiga för att snabbt
            driva utvecklingen framåt. Min fråga till statsrådet är därför:
            Vilka initiativ kommer statsrådet att ta för att påskynda utvecklingen
            av informationsteknologin inom den svenska sjukvården?
          </note>
          <note type="speaker">
            Anf. 65 Statsrådet ANNA-KARIN HATT (C):
          </note>
          <note>
            Fru talman! Jag vill tacka Anders W Jonsson för frågan.
          </note>
          <note>
            Det är väldigt trevligt att göra debut i kammaren. Jag har varit
            här förut som medföljande vid partiledardebatter. Det är roligt
            att vara här som statsråd och minister. Jag hoppas att vi får
            många spännande debatter framöver.
          </note>
          <note>
            Den fråga som Anders W Jonsson ställer är oerhört viktig. Om
            man pratar med föräldrar och patienter tror jag att man stöter
            på fler än en som beklagar sig över att det inte är säkert att
            doktorn kan få upp barnets journal från vårdcentralen digitalt
            när man kommer till akuten med en öronsjuk treåring.
          </note>
          <note>
            Om man kommer in med en hjärtåkomma och kanske inte ens är vid
            medvetande är det långt ifrån säkert att doktorn under de livsviktiga
            minuterna kan få den information som behövs för att rädda liv.
          </note>
          <note>
            Som ett led i att EU har antagit en digital agenda för Europa
            ska Sverige ge sitt nationella svar. Det kommer att bli en av
            mina viktigaste uppgifter som minister att ta fram en digital
            agenda för Sverige. En viktig fråga kommer att vara hur vi kan
            använda IT för att öka patientsäkerheten i vården.
          </note>
          <note type="speaker">
            Anf. 66 ANDERS W JONSSON (C):
          </note>
          <note>
            Fru talman! Jag tackar statsrådet för svaret. Ytterst handlar
            det ju om problemet med den höga grad av självstyre som de svenska
            landstingen har. Hur ser statsrådet på avvägningen mellan landstingens
            stora behov av självstyre och patientens behov av nationellt fungerande
            informationssystem i den svenska sjukvården?
          </note>
          <note type="speaker">
            Anf. 67 Statsrådet ANNA-KARIN HATT (C):
          </note>
          <note>
            Fru talman! I debatten förekommer en del påståenden om att ett
            samordnat journalhanteringssystem som är digitalt skulle förutsätta
            att alla landsting och alla vårdgivare använder samma programvara
            och gör samma upphandling och att vi därmed skulle behöva börja
            om från början. Så ser inte jag på saken. Jag tror att utgångspunkten
            måste vara att vårdgivare använder de system som man använder
            i dag.
          </note>
          <note>
            Det som är ett samhällsansvar är att vi från offentligt håll
            måste ställa krav på att systemen är funktionella och kan kommunicera
            med varandra så att en patient som kanske bor i Småland men blir
            sjuk i Stockholm kan gå till doktorn och känna trygghet i att
            doktorn i Stockholm kan komma åt journalanteckningar från vårdcentralen
            i Växjö eller Alvesta. Därför måste vi ha system som kan kommunicera
            med varandra. Därmed inte sagt att vi måste centralstyra allt
            på nationell nivå.
          </note>
          <note>
            Diskrimineringen av romer i Europa
          </note>
          <note type="speaker">
            Anf. 68 MARIA FERM (MP):
          </note>
          <note>
            Fru talman! Jag skulle vilja ställa en fråga till statsrådet
            Tobias Billström. Under sommaren i år har romernas mycket utsatta
            situation uppmärksammats i hela Europa. Frankrikes tvångsavvisningar
            är ett exempel på den avskyvärda behandling som många romer har
            tvingats utstå. Massdeportationerna till Bulgarien och Rumänien
            samt rivningarna av lägren i Frankrike har inneburit hot, våld
            och offentlig stigmatisering. I Frankrike har en minister lyft
            fram frågan om att romerna ska ställas utanför Schengensamarbetet.
            I Bulgarien dömdes så sent som i går fyra män för att ha kastat
            brandbomber på en romsk familj. I Italien inrättas speciallagar
            för romer. Och i Danmark utvisas romer för att de råkar sova på
            fel plats.
          </note>
          <note>
            Förföljelsen och diskrimineringen av romer som är utbredd i Europa
            måste tas på allvar. Vad avser ministern att göra för att motarbeta
            diskrimineringen av romer i Europa och garantera den fria rörligheten
            för denna grupp människor?
          </note>
          <note type="speaker">
            Anf. 69 Statsrådet TOBIAS BILLSTRÖM (M):
          </note>
          <note>
            Fru talman! Det är ingen som kan tvivla på att det i många stater
            runt om i Europeiska unionen förekommer att romer diskrimineras.
            Det förekommer också en strukturell problematik som har att göra
            med utbildningssystem och så vidare.
          </note>
          <note>
            Jag tycker dock att det är viktigt att peka på den stora skillnaden
            mellan människor som söker asyl i olika länder och människor,
            som till exempel i Frankrike, som har bott i landet i många år
            utan att vara asylsökande och som avvisas tillbaka till sina ursprungliga
            medlemsstater i unionen. Det är viktigt att detta aldrig sker
            kollektivt utan att det alltid sker individuellt. Det är viktigt
            att varje människa får en individuell prövning. Det är också viktigt
            att vi ser till att motverka denna diskriminering. Just därför
            har regeringen engagerat sig i detta.
          </note>
          <note>
            Så sent som häromdagen var statsrådet Birgitta Ohlsson på en
            stor konferens som anordnades av unionen och företrädde där den
            svenska ståndpunkten om hur viktigt det är att unionen tar fram
            en samlad strategi för att möta den romska problematiken.
          </note>
          <note type="speaker">
            Anf. 70 MARIA FERM (MP):
          </note>
          <note>
            Fru talman! Tyvärr är det inte bara runt om i Europa som situationen
            för romer är tuff. Även i Sverige är diskrimineringen av romer
            omfattande enligt regeringens egen delegation för romska frågor.
          </note>
          <note>
            Trots att den fria rörligheten finns inom EU är det ingenting
            som Sverige fullt ut står upp för. I år har Sverige utvisat ett
            femtiotal romer som egentligen har rätt att vistas här i egenskap
            av EU-medborgare. Man hänvisar till luddiga formuleringar om att
            tiggeri inte är en acceptabel försörjning.
          </note>
          <note>
            Den fria rörligheten bör gälla alla EU-medborgare oberoende av
            etnicitet. Allt annat är populistiskt och protektionistiskt.
          </note>
          <note>
            Hur avser ministern att arbeta för att just Sverige ska garantera
            att romernas fria rörlighet inte inskränks?
          </note>
          <note type="speaker">
            Anf. 71 Statsrådet TOBIAS BILLSTRÖM (M):
          </note>
          <note>
            Fru talman! Vi har självfallet ansvar för de människor som är
            medborgare i Sverige och som är av romsk extraktion och som är
            födda och uppvuxna här. Där har vi redan en strategi, som Maria
            Ferm själv tar upp, som är framlagd av den romska delegationen
            och som nu håller på att diskuteras. Det är dock viktigt att skilja
            den diskussionen från den andra som Maria Ferm tar upp när det
            gäller EU-medborgare som har kommit hit.
          </note>
          <note>
            Polisen har som självständig myndighet fattat beslut om avvisningar
            av romska EU-medborgare under detta år. Men det finns möjlighet
            till överklagande av detta, och något mer om omständigheterna
            i dessa fall känner jag inte till. Det saknas till exempel vägledning
            i praxis eftersom inget av ärendena har överklagats till Migrationsverket.
            Det är en förutsättning för att vi ska kunna få en klarare praxis,
            vilket är någonting som Rikspolisstyrelsen har efterlyst.
          </note>
          <note>
            Detta är också en del av mitt svar till Maria Ferm: Så länge
            praxis förblir oklar på detta område ska vi också vara försiktiga
            med att uttala oss i dessa frågor.
          </note>
          <note>
            Utvisningen av romer i Frankrike
          </note>
          <note type="speaker">
            Anf. 72 ROGER HADDAD (FP):
          </note>
          <note>
            Fru talman! Jag har också anmält mig för att ta upp romernas
            situation och ställa en fråga till statsrådet Tobias Billström.
          </note>
          <note>
            Sverige har under de senaste åren engagerat sig rätt mycket i
            dessa frågor, bland annat genom Delegationen för romska frågor.
            Fokus har varit hur duktiga eller inte duktiga vi är i Sverige.
            Men EU-ministern Birgitta Ohlsson framförde i mitten av september
            och därefter EU-kommissionen hård kritik mot utvisningar av just
            romer i Frankrike. Man tog också initiativ till ett så kallat
            överträdelseärende för att pröva om Frankrike har brutit mot unionens
            regler. I går meddelade EU-kommissionen att man inte avser att
            gå vidare med denna fråga.
          </note>
          <note>
            Min fråga till statsrådet Billström är: Vad är den svenska regeringens
            kommentar eller reaktion när det gäller att man inte går vidare
            i detta ärende?
          </note>
          <note type="speaker">
            Anf. 73 Statsrådet TOBIAS BILLSTRÖM (M):
          </note>
          <note>
            Fru talman! Precis som jag sade i mitt föregående svar har Sverige
            självfallet också en historisk börda att fundera över. Men jag
            tycker att det är viktigt att peka på det som Roger Haddad tar
            upp.
          </note>
          <note>
            Nu har vi haft en situation där kommissionen den 25 augusti meddelade
            att man avsåg att inleda en undersökning av de franska utvisningarnas
            förenlighet med EU-lagstiftningen, och den 29 september meddelade
            man att man vill ha ett svar från Frankrike, vilket man också
            har fått.
          </note>
          <note>
            Nu har den ansvariga kommissionären Viviane Reding kommit fram
            till att förändringarna av den franska lagstiftningen visavi rörligheten,
            den som är fastlagd på EU-nivå, är till fyllest. Det är så att
            kommissionen ytterst kan väcka talan om fördragsbrott om man anser
            att någon medlemsstat inte följer reglerna i rörlighetsdirektivet.
            Men i detta fall har kommissionen, med anledning av de fördrag
            som medlemsstaterna har kommit överens om, ansett att det inte
            är aktuellt.
          </note>
          <note>
            Svaret på frågan är att Sverige naturligtvis anser att det är
            kommissionens uppgift att hantera dessa frågor. Det är det på
            alla områden där vi har fördragstexter.
          </note>
          <note type="speaker">
            Anf. 74 ROGER HADDAD (FP):
          </note>
          <note>
            Fru talman! Jag tackar statsrådet Billström för svaret. Jag hoppas
            att regeringen fortsatt bevakar denna fråga. Det är många av oss
            som är angelägna om att vi behandlar våra EU-medborgare korrekt.
          </note>
          <note>
            Avslutningsvis vill jag skicka med en fråga till statsrådet.
            Eftersom detta på sikt är fel hanterat kan det leda till migrations-
            och flyktingströmmar i Europa. Även om människor är medborgare
            i ett annat EU-land uppstår migrations- och flyktingströmmar.
            Jag hoppas att statsrådet kan lyfta fram detta på något rådssammanträde
            i framtiden.
          </note>
          <note type="speaker">
            Anf. 75 Statsrådet TOBIAS BILLSTRÖM (M):
          </note>
          <note>
            Fru talman! Jag kan försäkra att vi ingående från regeringens
            sida följer dessa frågor. Vi tycker precis som alla andra medlemsstater
            att det är angeläget att de fördrag som vi har ingått och som
            bland annat handlar om fri rörlighet upprätthålls på ett riktigt
            sätt. Det kommer vi också fortsättningsvis att verka för.
          </note>
          <note>
            Totalförbud mot snus
          </note>
          <note type="speaker">
            Anf. 76 KENNETH G FORSLUND (S):
          </note>
          <note>
            Fru talman! EU-kommissionen har nyligen inlett ett arbete där
            man utreder snuset och andra närbesläktade produkter. Senast i
            går var det ett stort möte där man lyssnade på organisationer
            och branschföreningar.
          </note>
          <note>
            Min fråga till statsrådet Ewa Björling är: Hur ställer sig den
            svenska regeringen till ett av de tre förslag som man diskuterar
            här, nämligen ett totalförbud mot snus?
          </note>
          <note type="speaker">
            Anf. 77 Statsrådet EWA BJÖRLING (M):
          </note>
          <note>
            Fru talman! Jag tackar Kenneth G Forslund för en viktig fråga.
            Det är en principiellt väldigt viktig fråga därför att regeringen
            driver frågan om snuset utifrån ett frihandelsperspektiv och utifrån
            konkurrensneutralitet. Det svenska snuset är diskriminerat. Det
            är konkurrenssnedvridande att svenska företag inte konkurrerar
            på samma villkor som andra företag i branschen på EU:s inre marknad.
            Rent generellt ställer sig regeringen mot totalförbud. Vi vill
            inte se fler förbud. Tvärtom vill vi se mer frihandel.
          </note>
          <note type="speaker">
            Anf. 78 KENNETH G FORSLUND (S):
          </note>
          <note>
            Fru talman! Jag tackar statsrådet för det svaret. Då undrar jag:
            Vad tänker regeringen göra för att undvika att detta slutar med
            ett totalförbud?
          </note>
          <note type="speaker">
            Anf. 79 Statsrådet EWA BJÖRLING (M):
          </note>
          <note>
            Fru talman! Det handlar hela tiden om att driva den här frågan
            ur inremarknadsperspektivet. Jag har också skrivit brev till den
            tidigare inremarknadskommissionären och krävt svar på frågan om
            varför det svenska snuset diskrimineras på EU:s inre marknad.
            Ett tydligt sådant exempel handlar i praktiken om Åland där man
            också har fått ekonomiska konsekvenser av denna snedvridning.
          </note>
          <note>
            Nu finns det en ny inremarknadskommissionär, Michel Barnier.
            Vi har tagit upp frågan med honom också. Vi avser att fortsätta
            driva detta just för att visa att vi här har ytterligare ett handelshinder
            och att detta rent principiellt är felaktigt. Förbudsfrågan hör
            hemma i en annan kategori. Det handlar egentligen om en hälsosynpunkt.
            Den frågan driver inte jag, utan jag ser detta ur ett handelsperspektiv
            och ur ett inremarknadsperspektiv. Våra företag ska få finnas
            på samma villkor som andra på EU:s inre marknad.
          </note>
          <note>
            Satsning på elitidrott
          </note>
          <note type="speaker">
            Anf. 80 ANDREAS CARLSON (KD):
          </note>
          <note>
            Fru talman! Min fråga riktas till kultur- och idrottsminister
            Lena Adelsohn Liljeroth.
          </note>
          <note>
            Låt mig först säga att det är mycket positivt att regeringen
            föreslår en satsning på elitidrotten omfattande 212 miljoner kronor.
            Jag välkomnar detta. Det innebär en principmarkering när regeringen
            fastslår att det är angeläget att satsa på elitidrott, inte minst
            som en inspirationskälla för breddidrotten.
          </note>
          <note>
            Jag har själv erfarenhet av detta och har med egna ögon sett
            hur elitidrotten i min hemkommun Mullsjö, där innebandylaget har
            gått upp i högsta ligan, inspirerat unga flickor och pojkar att
            börja motionera, att börja spela innebandy.
          </note>
          <note>
            Min fråga till kultur- och idrottsministern handlar om hur den
            långsiktiga strategin för elitidrottssatsningen kan se ut. Kan
            vi i riksdagen utveckla möjligheten för elitidrottare att satsa
            på sin elitidrottsutövning samtidigt som de studerar på högre
            nivå, såsom högskola och universitet?
          </note>
          <note type="speaker">
            Anf. 81 Kultur- och idrottsminister LENA ADELSOHN LILJEROTH (M):
          </note>
          <note>
            Fru talman! Jag vill börja med att hälsa Andreas Carlson välkommen
            till kulturutskottet.
          </note>
          <note>
            Det är riktigt att regeringen tidigare gett grönt ljus för en
            stor elitsatsning, just de 212 miljoner som Andreas Carlson nämnde.
            Det kan tilläggas att det är förhållandevis nytt att vi även talar
            om elit och inte bara om bredd och hälsa när vi diskuterar idrottsfrågor
            och idrottspolitik.
          </note>
          <note>
            Nu hävdar vi envist, tillsammans med idrottsrörelsen, att det
            mycket handlar om idrottsrörelsens självständighet. Svenska Handikappidrottsförbundet,
            Riksidrottsförbundet och Sveriges Olympiska Kommitté ska gemensamt
            komma fram till hur dessa medel ska användas under flera år. Jag
            kan säga att jag är lite oroad över de signaler jag fått om att
            de förhandlingarna går kärvt.
          </note>
          <note type="speaker">
            Anf. 82 ANDREAS CARLSON (KD):
          </note>
          <note>
            Fru talman! Jag tackar för svaret. Min fråga gällde utbildningen
            och hur man efter gymnasiet kan utforma studiemöjligheter för
            unga elitidrottare. Det finns 58 riksidrottsgymnasier i Sverige
            men ingen organiserad form av utbildning vad gäller studier på
            högre nivå, såsom universitet och högskola. Jag har respekt för
            att det är en fråga som behandlas av Utbildningsdepartementet,
            och vi har kanske anledning att återkomma till den.
          </note>
          <note>
            Låt mig också ställa en fråga om det som kultur- och idrottsministern
            var inne på i slutet av sitt inlägg. Det har framförts kritik
            mot att anslaget till Sveriges Olympiska Kommitté har sänkts.
            Jag vill gärna höra hur ministern bemöter den kritiken.
          </note>
          <note type="speaker">
            Anf. 83 Kultur- och idrottsminister LENA ADELSOHN LILJEROTH (M):
          </note>
          <note>
            Fru talman! Låt mig kort ta upp frågan om utbildningar. Det är
            riktigt att det främst är utbildningsministerns område, men självklart
            rör det sig också om idrott. Det är dessutom en EU-fråga, där
            ju detta diskuteras. På många högskolor har man ett bra samarbete.
            Östersund är ett exempel, Falun ett annat, och det börjar hända
            mycket även på en del andra högskolor. Det är en ständigt pågående
            diskussion mellan Riksidrottsförbundet och de olika utbildningarna.
          </note>
          <note>
            Sedan har Sveriges Olympiska Kommitté inte fått mindre pengar.
            Tvärtom har de fått mer pengar. Idrotten har under alliansregeringen
            varit en vinnare. Man har totalt sett fått 1,5 miljarder mer i
            stöd än tidigare. Pengarna är alltså inte ett problem, utan det
            är, kan man säga, viljan att komma överens om hur dessa medel
            ska användas. Det är viktigt att idrottsrörelsen snabbt löser
            det problemet.
          </note>
          <note>
            Tillgången till Internet
          </note>
          <note type="speaker">
            Anf. 84 MONICA GREEN (S):
          </note>
          <note>
            Fru talman! Klyftorna ökar i det borgerligt styrda Sverige. Klyftorna
            ökar mellan stad och land, mellan män och kvinnor, mellan sjuka
            och friska. Barnfattigdomen ökar. Visserligen är de borgerligas
            människosyn att hungriga vargar jagar bäst och att det är bra
            om man blir lite fattig för då blir man säkert frisk, men det
            finns många baksidor med att slita isär ett samhälle. En sådan
            baksida är den digitala klyftan. Därför tänkte jag ställa några
            frågor till IT-ministern. Samtidigt vill jag hälsa henne välkommen
            till kammaren.
          </note>
          <note>
            Vi har i över tio års tid hållit på att bygga ut bredbandet i
            Sverige. Vi har gett fler och fler möjligheten, men ändå lämnas
            många utanför. Närmare två miljoner svenskar är fortfarande inte
            inne i IT-samhället. Vad tänker den nya IT-ministern göra för
            att minska den digitala klyftan och se till att fler får chansen
            till fördelarna med IT-samhället?
          </note>
          <note type="speaker">
            Anf. 85 Statsrådet ANNA-KARIN HATT (C):
          </note>
          <note>
            Fru talman! Tack, Monica Green, för en väldigt viktig fråga.
            Som du vet har det i denna kammare fattats beslut om en bredbandsstrategi.
            Min avsikt är att den strategin ska ligga fast. Ett viktigt mål
            i strategin är att 90 procent av alla hushåll och företag i Sverige
            ska ha tillgång till 100 megabit i datahastighet före 2020 och
            40 procent före 2015. Det är högt uppsatta ambitioner, men jag
            tror att de är realistiska att nå upp till.
          </note>
          <note>
            Den andra sidan av detta är att se till att få upp datahastigheten
            i de allra mest glesbefolkade delarna av Sverige. Därför har regeringen
            i budgetpropositionen för 2011 föreslagit att vi ska höja kravet
            när det gäller den lägsta garanterade datahastigheten till en
            megabit per sekund.
          </note>
          <note>
            Detta handlar om mycket mer än bara teknik. Det handlar om att
            man ska kunna använda Internet i hela landet, att man ska kunna
            använda de tjänster som kan förbättra livet för många människor
            oavsett var i vårt avlånga land man råkar bo, verka eller driva
            företag.
          </note>
          <note type="speaker">
            Anf. 86 MONICA GREEN (S):
          </note>
          <note>
            Fru talman! Jag tackar för svaret. Det är bra med en bredbandsstrategi,
            och det är bra att PTS fått extra anslag för att följa utvecklingen
            och flytta fram positionerna. Men precis som IT-ministern sade
            i slutet av sitt inlägg handlar det också om tjänster och om att
            ge människor möjligheter.
          </note>
          <note>
            Det finns människor som ännu inte insett fördelarna med IT-samhället
            och sådana som inte vågat ta steget in i det. Det finns också
            de som inte har råd. Vi vet att fler och fler barn är med i olika
            communities, på Facebook och annat där de kan chatta med varandra.
            Men fortfarande finns det barn som inte är med i den samhörigheten.
            Det finns barn som lämnats utanför för att deras föräldrar är
            fattiga, sjuka eller arbetslösa. Det finns också äldre personer
            som lämnas utanför IT-samhället för att de inte haft samma möjligheter
            som andra att ta till sig den nya tekniken.
          </note>
          <note>
            Det finns alltså en mängd anledningar till att vi skyndsamt måste
            se till att den digitala klyftan minskar.
          </note>
          <note type="speaker">
            Anf. 87 Statsrådet ANNA-KARIN HATT (C):
          </note>
          <note>
            Fru talman! Det är viktigt att konstatera att jag är noga med
            vad staten ska göra och vad marknaden ska göra. I huvudsak är
            det marknaden som ska bygga ut tillgången på Internet. Staten
            har en viktig roll att spela där marknaden inte klarar de behoven.
          </note>
          <note>
            När det gäller tjänsteutvecklingen öppnar IT-tekniken, precis
            som Monica Green säger, fantastiska möjligheter för människor
            att förbättra livet, människor som annars skulle ha beskurna möjligheter
            att leva sitt liv. En synskadad person kan med hjälp av IT-teknik
            använda dataskärmen för att skriva mejl, brev, kanske till och
            med en hel bok. Det är personer som för några årtionden sedan
            kunde ha varit förpassade till en institution.
          </note>
          <note>
            Den nuvarande regeringen satsar 1 miljard på bredbandsutbyggnad
            i de delar av landet där bredbandsutbyggnaden annars inte skulle
            komma till stånd. I den digitala agendan för Sverige, som jag
            kommer att vara ansvarig för att arbeta fram, kommer e-inkludering
            och frågor om delaktighet, att inkludera så många som möjligt
            i IT-samhället, att vara en mycket viktig del.
          </note>
          <note>
            Utvisningen av romer till Kosovo och Serbien
          </note>
          <note type="speaker">
            Anf. 88 JONAS GUNNARSSON (S):
          </note>
          <note>
            Fru talman! Jag vill rikta min fråga till statsrådet Tobias Billström.
          </note>
          <note>
            Även min fråga gäller romerna, dock inte romerna som EU-medborgare.
            Jag vill fråga hur statsrådet ser på situationen för romer som
            är utvisningshotade till Kosovo och Serbien och om vi i Sverige
            har anledning att se över vår strategi för att vi faktiskt utvisar
            människor till dessa områden.
          </note>
          <note>
            Romernas situation i Kosovo är ganska allvarlig. Det är en stigmatiserad
            grupp i samhället. Vi utvisar romer till Kosovo, ett land som
            har svårt att ta hand om återvändande flyktingar. Vi vet att det
            finns stora problem i de läger som många av dem som återvänder
            till Kosovo hamnar i.
          </note>
          <note>
            Därför vill jag fråga om statsrådet har någon vilja att göra
            förändringar i hur Sverige hanterar dessa människor.
          </note>
          <note type="speaker">
            Anf. 89 Statsrådet TOBIAS BILLSTRÖM (M):
          </note>
          <note>
            Fru talman! Det är en fråga i ett angeläget ämne. Låt mig börja
            med att säga, vilket jag också sagt tidigare i dag, att vi har
            en ordning för att säkerställa huruvida människor har skyddsbehov
            eller inte. Den ordningen är baserad på att Migrationsverket gör
            prövningar, och därefter finns det möjlighet att överklaga till
            migrationsdomstolarna och i slutändan till Migrationsöverdomstolen,
            som bestämmer praxis. Varken jag eller regeringen har några möjligheter
            att påverka domstolarnas bedömningar, utan dessa görs självständigt.
          </note>
          <note>
            Enligt de uppgifter jag fått från Migrationsverket är det endast
            elva kosovariska medborgare som har återsänts under tvång. Av
            dessa har ingen återsänts till Serbien. Däremot är det 22 av de
            155 kosovaner som reste ut självmant efter att ha erhållit avvisningsbeslut
            som själva har valt att återvända till Serbien. Det är så ordningen
            ser ut just nu.
          </note>
          <note>
            Det är viktigt att understryka att social misär aldrig kommer
            att vara grund för att få asyl i Sverige eller något annat land.
            Det är integrationsproblem som de här länderna måste lösa själva.
            Det är viktigt att göra åtskillnad mellan social misär och asylskäl.
          </note>
          <note type="speaker">
            Anf. 90 JONAS GUNNARSSON (S):
          </note>
          <note>
            Fru talman! Tack, statsrådet, för svaret! Problemet kvarstår
            fortfarande. Romer är i framför allt Kosovo en stigmatiserad grupp
            som inte litar på sina egna myndigheter. Man är rädd för att bli
            misshandlad av polisen om man kommer och gör anmälan om att man
            har blivit överfallen, till exempel. Det är tydliga tecken på
            att man är en förföljd grupp. Man lider under fruktansvärt svåra
            förhållanden.
          </note>
          <note>
            Jag hoppas att vi får återkomma till den här diskussionen. Människor
            lider faktiskt. Man blir attackerad på grund av sin etnicitet,
            och det kan vi aldrig acceptera i den politik som vi för i det
            här landet.
          </note>
          <note type="speaker">
            Anf. 91 Statsrådet TOBIAS BILLSTRÖM (M):
          </note>
          <note>
            Fru talman! Som jag sade tidigare är frågan om man har skyddsbehov
            eller inte föremål för en asylprövning. Det som Jonas Gunnarsson
            här räknar upp handlar ju om dessa frågor. Om man gör bedömningen
            att en person är diskriminerad innebär det inte självklart att
            man har skyddsbehov och skäl att få stanna i Sverige. Det är viktigt
            att göra den distinktionen. Det finns många människor som på grund
            av sin etnicitet eller religion har problem i sina respektive
            samhällen, men den avgörande punkten är huruvida man är förföljd
            eller inte.
          </note>
          <note>
            Den romska gruppen är helt riktigt en stigmatiserad grupp, och
            i många länder i Östeuropa far man illa. Men någonstans måste
            man också ställa frågan vilket ansvar de här länderna har för
            att arbeta med integrationsåtgärder. En del av de stater som har
            dessa grupper, till exempel Serbien, aspirerar på medlemskap i
            Europeiska unionen. Det är ett kraftfullt verktyg för att arbeta
            för att de här staterna förbättrar åtgärderna, och det är också
            en del av regeringens politik.
          </note>
          <note>
            Invandringens bidrag till välstånd
          </note>
          <note type="speaker">
            Anf. 92 JOHNNY MUNKHAMMAR (M):
          </note>
          <note>
            Fru talman! Det finns många studier som visar betydelsen av fri
            rörlighet över gränserna för ett lands välstånd. Ett land mår
            bättre av att vara ett invandringsland än ett utvandringsland.
          </note>
          <note>
            Företagarnas utredning som nu är aktuell den heter Invandrares
            företagande visar att ett av tio företag i Sverige i dag drivs
            av en utlandsfödd företagare, och de sysselsätter 200 000 personer
            och bidrar med 35 miljarder kronor till bnp varje år.
          </note>
          <note>
            Under tillväxtåren på 1950- och 1960-talen hade vi öppna gränser
            för arbetskraftsinvandring, och de som kom hit fick arbete, men
            sedan stängdes som bekant gränserna och flyktingar hindrades från
            att arbeta. Kan migrationsministern uppskatta hur mycket större
            svenskt välstånd hade varit i dag om vi hade fortsatt med samma
            politik för öppenhet och arbete under decennierna efter rekordåren
            som vi gjorde under rekordåren?
          </note>
          <note type="speaker">
            Anf. 93 Statsrådet TOBIAS BILLSTRÖM (M):
          </note>
          <note>
            Fru talman! Tack, Johnny Munkhammar, för frågan! Någon exakt
            bedömning av vad det ekonomiska utfallet skulle ha varit tror
            jag inte att det är möjligt att göra på några få sekunder här,
            men vi kan nog alla vara överens om att det alltid är en fördel
            att vara öppen.
          </note>
          <note>
            Det pratas i dessa dagar mycket om kostnaden för invandringen,
            i synnerhet från vissa partier, och det kanske också är dags att
            prata om intäkterna och om vad intäktsbortfallet skulle ha blivit
            om vi inte hade varit öppna. I det sammanhanget blir Johnny Munkhammars
            fråga ganska intressant.
          </note>
          <note>
            Jag tror att Sverige gjorde ett strategiskt misstag, och det
            är också regeringens uppfattning, när vi i slutet av 1960-talet
            och början av 1970-talet avskaffade den dåvarande lagstiftningen
            för arbetskraftsinvandring och ersatte den med enbart asylinvandring.
            Det har inte varit bra för det här landet. Vi borde ha valt andra
            modeller där vi hade kombinerat asylinvandring och arbetskraftsinvandring.
          </note>
          <note>
            Regeringens reform från 2008, som trädde i kraft den 15 december
            det året, innebär att vi nu har skaffat oss ett nytt system för
            arbetskraftsinvandring, och regeringens ambition under den här
            mandatperioden är att öka antalet människor som kommer till Sverige
            som arbetskraftsinvandrare och inte minska det.
          </note>
          <note type="speaker">
            Anf. 94 JOHNNY MUNKHAMMAR (M):
          </note>
          <note>
            Fru talman! Tack så mycket för svaret, statsrådet! Ja, om man
            förbjuder flyktingar att arbeta och genom omfattande regleringar
            och höga skatter försvårar för andra invandrare att över huvud
            taget få ett jobb kan man vänta sig att fler människor i de här
            grupperna tyvärr kommer att hamna i utanförskap. Därför blir arbetslinjen
            så avgörande och central.
          </note>
          <note>
            Min följdfråga är naturligtvis vilka följande steg man kan se,
            och som migrationsministern vill lyfta fram, för att fördjupa
            arbetslinjen för de här grupperna, så att det blir ännu fler invandrare
            som driver företag och sysselsätter andra och bidrar till svensk
            bnp.
          </note>
          <note type="speaker">
            Anf. 95 Statsrådet TOBIAS BILLSTRÖM (M):
          </note>
          <note>
            Fru talman! Först och främst är det viktigt att peka på de konkreta
            åtgärder som vidtogs under förra mandatperioden. Från och med
            den 1 augusti i år har det blivit möjligt för asylsökande att
            arbeta under asyltiden. Det var det inte tidigare. På det viset
            förkortar vi också inträdet på den svenska arbetsmarknaden för
            det fall man får ett ja. Skulle man få ett nej har man trots allt
            skaffat sig kunskaper som man har möjlighet att ta med sig tillbaka
            till sitt ursprungsland.
          </note>
          <note>
            Det är också viktigt att peka på de projekt som har dragits i
            gång från den svenska regeringens sida, till exempel Kosmopolitprojektet,
            som drivs av min kollega handelsminister Eva Björling och som
            syftar till att invandrare med företagarbakgrund ska kunna koppla
            tillbaka till sina hemländer och på det sättet också kunna skaffa
            marknadsandelar till sina egna och svenska företag.
          </note>
          <note>
            Vi måste förstå att arbetskraftsinvandring och asylinvandring
            hör ihop. En förutsättning för att underlätta för bägge grupperna
            är att vi är ett öppet samhälle. Därför är det nya regelverket
            från den 15 december 2008 så bra och så viktigt. Det är värt att
            notera att vi sedan dess har fått 25 000 arbets- och uppehållstillstånd
            utfärdade mitt under den djupaste ekonomiska kris vi har haft
            på 100 år i Sverige. Det säger något.
          </note>
          <note>
            Exportfrämjande åtgärder
          </note>
          <note type="speaker">
            Anf. 96 CARINA ADOLFSSON ELGESTAM (S):
          </note>
          <note>
            Fru talman! Min fråga går till handelsministern och handlar om
            exportfrämjande åtgärder. Som läget är just nu har Sverige underskott
            i handelsbalansen. Enligt SCB beror det främst på att vi har ökad
            import från länder utanför EU. Det är väl positivt i sig, men
            samtidigt tappar vi marknadsandelar när det gäller exporten, och
            vi vet att Sverige är oerhört exportberoende för att vi ska kunna
            ha en bra tillväxt och ökad sysselsättning.
          </note>
          <note>
            Med tanke på att den borgerliga regeringen under den förra mandatperioden
            gjorde kraftiga neddragningar i de exportfrämjande åtgärderna
            blir min fråga till handelsministern: Vad avser handelsministern
            att göra för att Sverige ska ta marknadsandelar på exportmarknaden
            och för att fler småföretagare ska komma ut på nya marknader?
          </note>
          <note type="speaker">
            Anf. 97 Statsrådet EWA BJÖRLING (M):
          </note>
          <note>
            Fru talman! Tack, Carina Adolfsson Elgestam, för en väldigt viktig
            fråga! Jag satte redan i våras som mål att se en fördubbling av
            den svenska exporten fram till år 2015. Det innebär mycket riktigt
            krafttag på olika sätt.
          </note>
          <note>
            Ett sådant sätt är naturligtvis att se hur vi effektiviserar
            det exportfrämjande vi redan i dag har. Därför har jag för avsikt
            att se över både Exportrådet, Invest Sweden och Svenska Institutet
            och se hur vi kan arbeta på ett tydligare och bättre sätt: Hur
            kan vi fokusera mer på små företag som behöver hjälp att komma
            ut i världen i stället för att ha fokus på våra stora företag,
            som vi har haft i klassisk exportpolitik?
          </note>
          <note>
            Jag ser också hur vi behöver riva fler handelshinder och ha fler
            frihandelsavtal. Vi behöver också bli bättre på den digitala marknaden,
            e-handel. Vi måste säkerställa för både konsumenter och företagare
            att det fungerar att vara ute på nätet. Inte minst ska vi använda
            våra kosmopoliter, företagare med utländsk kompetens eller bakgrund,
            som också kan vara tydliga vägvisare för andra svenska företagare
            när man vill komma ut i världen.
          </note>
          <note type="speaker">
            Anf. 98 CARINA ADOLFSSON ELGESTAM (S):
          </note>
          <note>
            Fru talman! Tack för svaret, handelsministern! Det låter ju lovvärt
            att vi ska ta krafttag och att målet är att vi ska fördubbla exportintäkterna
            till 2015. Det känns ganska fjärran med tanke på de kraftiga neddragningar
            man faktiskt har gjort på exportfrämjande åtgärder. Det är faktiskt
            en neddragning med två tredjedelar.
          </note>
          <note>
            Efter vad jag kan utläsa ur den budget som man har lämnat till
            riksdagen har regeringen inte för avsikt att ge mer resurser för
            att öka exportfrämjandet. Jag citerar direkt ur budgeten: Den
            finansiella och ekonomiska krisen påverkar dock Exportrådets arbete
            och resultat vad avser den företagsfinansierade verksamheten.
            Detta kan komma att innebära svårigheter att upprätthålla utlandsorganisationen
            i dess nuvarande omfattning.
          </note>
          <note>
            Hur kommer handelsministern att göra för att uppnå det målet
            till 2015 när det inte finns pengar så det räcker?
          </note>
          <note type="speaker">
            Anf. 99 Statsrådet EWA BJÖRLING (M):
          </note>
          <note>
            Fru talman! Detta handlar dels om att öka på anslaget för exportfrämjande
            och det gör vi nu också, även om det skulle kunna vara i ännu
            större mån dels om att det också kommer resurser från olika departement.
          </note>
          <note>
            Det är inte bara på UD som detta sitter. Vi avser att samarbeta
            med Miljödepartementet, Näringsdepartementet, Jordbruksdepartementet
            och Socialdepartementet. Det är ett arbete som vi påbörjade redan
            under den förra mandatperioden. Det handlar om att inte ha stuprörstänkande
            utan att hela regeringen samarbetar om export inom olika sektorer.
          </note>
          <note>
            Vi gjorde också ett viktigt åtagande när vi fattade ett beslut
            under finanskrisen för att höja garantiramarna. Det handlade om
            Exportkreditnämnden och ytterligare resurser till SEK just för
            att de skulle kunna vara med och bistå där bankerna fallerade
            under finanskrisen.
          </note>
          <note>
            Vidare ser vi hur vi kan arbeta på ett bättre sätt ute i världen
            på våra ambassader tillsammans med Exportrådet och Invest Sweden
            för att också ha ett tydligare fokus på vilken typ av export vi
            ska främja så att det blir koordinerat och samordnat.
          </note>
          <note type="speaker">
            Anf. 100 TREDJE VICE TALMANNEN:
          </note>
          <note>
            Jag ber att få tacka statsråd och ministrar för medverkan i dagens
            frågestund.
          </note>
          <note>
            14 § Bordläggning
          </note>
          <note>
            Anmäldes och bordlades
          </note>
          <note>
            15 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 20 oktober
          </note>
          <note>
            av Matilda Ernkrans
          </note>
          <note>
            Matilda Ernkrans
          </note>
          <note>
            Jens Holm
          </note>
          <note>
            Patrik Björck
          </note>
          <note>
            Monica Green
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 26 oktober.
          </note>
          <note>
            16 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 20 oktober
          </note>
          <note>
            av Jens Holm
          </note>
          <note>
            den 21 oktober
          </note>
          <note>
            av Tomas Eneroth
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 26 oktober.
          </note>
          <note>
            17 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 19 oktober
          </note>
          <note>
            av Hans Linde
          </note>
          <note>
            den 20 oktober
          </note>
          <note>
            av Fredrik Olovsson
          </note>
          <note>
            Hans Linde
          </note>
          <note>
            Hans Linde
          </note>
          <note>
            Staffan Danielsson
          </note>
          <note>
            Åsa Lindestam
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 26 oktober.
          </note>
          <note>
            18 § Kammaren åtskildes kl. 15.01.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
