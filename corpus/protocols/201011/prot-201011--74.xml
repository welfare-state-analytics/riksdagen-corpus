<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2010</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2010</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--74</head>
          <docDate when="2011-03-17">2011-03-17</docDate>
        </div>
      </front>
      <body>
        <div>
          <note n="b982825f">
            ﻿
          </note>
          <note n="bd363d93">
            Riksdagens protokoll
          </note>
          <note n="5063fd1a">
            2010/11:74
          </note>
          <note type="date" n="edb1c2e5">
            Torsdagen den 17 mars
          </note>
          <note n="b19e3b86">
            Kl. 12:00 - 21:18
          </note>
          <note n="28d3a190">
            1 § Val till Statsrådsarvodesnämnden
          </note>
          <note n="a8b1ffd0">
            Från konstitutionsutskottet hade inkommit följande skrivelse:
          </note>
          <note n="22ad863b">
            Konstitutionsutskottet har berett frågan om val av ny ledamot
            i Statsrådsarvodesnämnden efter Ove Lindh som har avlidit.
          </note>
          <note n="948e3afa">
            Konstitutionsutskottet föreslår enhälligt att riksdagen till
            ledamot i Statsrådsarvodesnämnden väljer f.d. riksdagsdirektören
            Anders Forsberg.
          </note>
          <note n="1262ac50">
            Peter Eriksson
          </note>
          <note n="2b517e30">
            Kammaren biföll konstitutionsutskottets förslag och utsåg därmed
            för tiden från valet till dess nytt val har ägt rum till
          </note>
          <note n="01c7d656">
            ledamot i Statsrådsarvodesnämnden
          </note>
          <note n="64350faf">
            2 § Ny riksdagsledamot
          </note>
          <note n="0da9a50e">
            Upplästes och lades till handlingarna följande från Valprövningsnämnden
            inkomna
          </note>
          <note n="05d98dea">
            Berättelse om granskning av bevis för riksdagsledamot
          </note>
          <note n="9daa83e6">
            Till Valprövningsnämnden har från Valmyndigheten inkommit bevis
            om att Teres Lindberg (S) utsetts till ny ledamot av riksdagen
            fr.o.m. den 1 april 2011 sedan Mona Sahlin (S) avsagt sig uppdraget.
          </note>
          <note n="069b3249">
            Valprövningsnämnden har denna dag granskat beviset för den nya
            ledamoten och därvid funnit att det blivit utfärdat i enlighet
            med 14 kap. 28 § vallagen (2005:837).
          </note>
          <note n="a66281ab">
            Bengt-Åke Nilsson
          </note>
          <note n="7e35fb55">
            /Kerstin Siverby
          </note>
          <note n="c5452de1">
            3 § Justering av protokoll
          </note>
          <note n="c0e2f23f">
            Justerades protokollet för den 11 mars.
          </note>
          <note n="73e7dbd3">
            4 § Anmälan om fördröjt svar på interpellation
          </note>
          <note n="b0cbf9b4">
            Till riksdagen hade inkommit följande skrivelse:
          </note>
          <note n="fd36ba1b">
            Interpellation 2010/11:263
          </note>
          <note n="217a7ef7">
            Interpellation 2010/11:263 Olika regeringsbesked om åtgärder
            mot bostadsbristen
          </note>
          <note n="2da55487">
            Interpellationen kommer att besvaras den 29 mars 2011.
          </note>
          <note n="d25d4e0c">
            Skälet till dröjsmålet är redan inbokade engagemang.
          </note>
          <note n="7f4a565f">
            Marianne Jenryd
          </note>
          <note n="6d8d8366">
            5 § Hänvisning av ärenden till utskott
          </note>
          <note n="1604e10e">
            Föredrogs och hänvisades
          </note>
          <note n="e785c424">
            6 § Nya lagar om avgasrening och drivmedel
          </note>
          <note n="6cbbf527">
            Föredrogs
          </note>
          <note type="speaker" n="f3590def">
            Anf. 1 JOHAN LÖFSTRAND (S):
          </note>
          <note n="54cc285d">
            Herr talman! Vi ska nu i kammaren debattera miljö- och jordbruksutskottets
            betänkande 9, Nya lagar om avgasrening och drivmedel . I propositionen
            med samma namn föreslår regeringen att två nya lagar, avgasreningslagen
            och drivmedelslagen, ska ersätta den nuvarande lagen om motorfordons
            avgasrening och motorbränslen. Betänkandet behandlar också en
            motion till följd av propositionen.
          </note>
          <u who="Q4563305" xml:id="i-d6179754cc472e31-0" n="e46eee8e">
            <seg n="60faa729">
              Jag vill börja med att yrka bifall till reservation 1 i betänkandet.
            </seg>
            <seg n="006183e1">
              Herr talman! I propositionen föreslår regeringen ändringar i
              miljöklassningen av bilar. Man föreslår bland annat att en ny
              utsläppsklass, laddhybrid, ska införas. Man vill att en bil som
              har möjlighet till extern laddning ska ses annorlunda, och med
              extern laddning menas att bilen kan laddas externt genom elektricitet.
            </seg>
            <seg n="134a3429">
              Vi från oppositionens sida anser att förslagen i propositionen
              skapar en osäkerhet kring hur de nya utsläppsklasserna kommer
              att användas och att detta inte kommer att gynna vare sig klimat-
              eller miljöinriktningen.
            </seg>
            <seg n="8b2333f5">
              Det är också oklart om den nya definitionen av utsläppsklass
              kommer att innebära andra problem. Det kommer till exempel att
              rubba den teknikneutralitet som i övrigt eftersträvas i systemet.
              Gränsdragningen mellan olika elhybrider kan i dagsläget skapa
              förvirring. Förslaget kan både öka krånglet och hämma den tekniska
              utvecklingen.
            </seg>
            <seg n="1a92995f">
              Vi socialdemokrater anser att styrmedel är viktiga. Men de styrmedlen
              måste utformas så att de i så stor utsträckning som möjligt är
              teknikneutrala. Då vi inte vet hur fordon och bränslen kommer
              att se ut i framtiden är det, tycker jag, viktigt att vi i Sveriges
              riksdag i så stor utsträckning som möjligt försöker skapa regelverk
              som är teknikneutrala och inte på något sätt pekar ut det ena
              eller det andra teknikalternativet. Vi kan ju inte sia om framtiden.
              Utgångspunkten måste i stället vara att styrmedlen ska utformas
              så att största miljöstyrande effekt uppnås.
            </seg>
            <seg n="118d4071">
              Herr talman! Detta förslag är precis som många andra ett sätt
              att försöka minska oljeberoendet i Sverige och världen. Det är
              behjärtansvärt.
            </seg>
            <seg n="1895408e">
              Vi socialdemokrater hade tillsammans med Vänsterpartiet och Miljöpartiet
              ett annat förslag inför den här mandatperioden. Hade vi fått makten
              hade vi föreslagit att ett stödsystem för nya bilar med låga utsläpp
              skulle utredas tillsammans med fordonsindustrin, för att på så
              sätt nå en så bra avvägning som möjligt.
            </seg>
            <seg n="d75c53df">
              En modell som vi särskilt ville pröva är att införa en nybilsskatt
              och nybilsbonus, som gynnar fordon med mindre miljöbelastning
              och beskattar fordon som är större och därigenom påverkar miljön
              mer. Tillsammans med stöd och satsningar för förnybart bränsle
              skulle ett sådant system, tror vi, få stor påverkan på klimatet,
              och framför allt skulle vi se en förändring av den svenska bilparken.
              Bilar som drar mindre bränsle skulle gynnas i och med att oljepriserna
              stiger och klimatkostnaderna ökar.
            </seg>
            <seg n="cbc04629">
              Systemet skulle också ge utrymme för bilfabrikanterna att introducera
              ny teknik och därmed åstadkomma fordon som drar mindre bränsle,
              och vi skulle framöver kunna exportera innovationerna till andra
              delar av världen. I det läget kommer säkerligen elbilen, som regeringen
              lyfter fram, och andra bilar med mycket låga utsläpp att gynnas
              av även vårt förslag, men det skulle vara mer teknikneutralt än
              genom regeringens förslag.
            </seg>
            <seg n="665cce76">
              Vi socialdemokrater anser att det förslag som regeringen har
              lagt fram skapar en otydlighet. Det hade varit bättre om man hade
              sett över förslaget och kanske i samråd med fordonsindustrin landat
              i ett förslag som var teknikneutralt och som satte de klimateffekter
              som vi vill uppnå i centrum.
            </seg>
            <seg n="cf4f73a7">
              Vi föreslår därför att regeringen snarast återkommer med ett
              klimat- och kostnadseffektivt samt teknikneutralt förslag om vilka
              regler som ska gälla för att få nedsatt förmånsvärde eller andra
              rabatter eller på andra sätt åstadkomma de utsläppsminskningar
              som behövs.
            </seg>
            <seg n="91323442">
              Det är vårt förslag.
            </seg>
          </u>
          <note type="speaker" n="3b589bcc">
            Anf. 2 CHRISTER AKEJ (M):
          </note>
          <u who="unknown" xml:id="i-c710a23255410d8b-0" n="b8386c0a">
            <seg n="dedac0fd">
              Herr talman! Riksdagen har i detta ärende att ta ställning till
              ett betänkande som behandlar dels en proposition från regeringen
              om avgasrening och drivmedel, dels en följdmotion från Miljöpartiet
              med två yrkanden.
            </seg>
            <seg n="fb7e4845">
              I propositionen föreslås att två nya lagar, avgasreningslagen
              och drivmedelslagen, ska ersätta den nuvarande lagen om motorfordons
              avgasrening och motorbränslen. En uppdelning av regelverket för
              dessa två områden i två separata lagar anses vara mest logiskt
              och ge en bättre överblick, detta mot bakgrund av att EU-regelverket
              hela tiden utvecklas och bestämmelserna blir mer komplicerade
              och ändringarna i avgasreglerna görs oberoende av ändringar i
              bränslereglerna.
            </seg>
            <seg n="1884dd05">
              I den nya avgasreningslagen sker den anpassning till gällande
              rätt som behövs på grund av EU-förordningar inom avgasområdet.
              I den nya drivmedelslagen genomförs ändringar utifrån det så kallade
              bränslekvalitetsdirektivet. Ändringarna innebär att det införs
              krav på redovisning av drivmedelsutsläpp av växthusgaser och krav
              på drivmedelsleverantörer att minska sina utsläpp av växthusgaser.
            </seg>
            <seg n="5f9035ec">
              Utsläpp av avgaser och andra föroreningar från bilar av nyare
              typ regleras inom EU av förordning. Det har ända sedan 70-talet
              inom EU funnits krav på utsläpp av avgaser och andra föroreningar.
              År 1993 skärptes kraven och det infördes krav på katalysatorer
              i bensindrivna bilar. Ett EU-typgodkännande som avser avgasgodkännande
              innehåller numera inte bara krav på uppfylld avgaskravnivå vid
              körning utan även krav på system för omborddiagnos, avgasreningens
              hållbarhet, avdunstningsutsläpp, emissionsprov vid kall temperatur,
              mätning av bränsleförbrukning och koldioxidutsläpp samt skyldighet
              för tillverkare att tillhandahålla information om reparation och
              underhåll. Krav på utsläpp av avgaser och andra föroreningar infördes
              inom EU 1999 även för motorcyklar och mopeder. Där pågår nu en
              diskussion om att utöka lagstiftningen till att omfatta fler faktorer,
              liksom för bilar.
            </seg>
            <seg n="a79f56e7">
              Inom EU antogs koldioxidförordningen 2009. Det innebär att det
              ställs krav på tillverkarna avseende koldioxidutsläpp.
            </seg>
            <seg n="32a89fe5">
              Herr talman! Det är bränslekvalitetsdirektivet som i huvudsak
              är styrande för bränslen avsedda för motorfordon. En genomgripande
              förändring skedde 2009 vad avser specifikation för bensin, diesel
              och gasoljor. Då infördes också ett system för hur växthusgasutsläpp
              ska övervakas och minskas. En viktig nyhet är att det införs krav
              på tillverkare av drivmedel att vidta åtgärder för att minska
              utsläppen av växthusgaser som deras produkter orsakar. En annan
              nyhet är att det införs möjlighet att blanda in dubbelt så mycket
              etanol i bensin jämfört med tidigare. Nu höjdes maxgränsen till
              10 procent, något som Sverige länge kämpat för. Bränslekvalitetsdirektivet
              omfattar nu också bränslen avsedda för mobila maskiner, jordbruks-
              och skogstraktorer och fritidsbåtar till havs.
            </seg>
            <seg n="e11a56a9">
              De svenska bestämmelserna om avgasrening finns i lagen om motorfordons
              avgasrening och motorbränslen. I lagen finns bestämmelser om motorfordons
              avgasrening och miljöklassning av bilar. Förordningen reglerar
              de tekniska krav som motorfordon ska uppfylla för att bli typgodkända
              för användning.
            </seg>
            <seg n="317aea1d">
              EU-regler om motorbränslen finns i Sverige i lagen om motorfordons
              avgasrening och motorbränslen. Det finns också en förordning om
              svavelhaltigt bränsle, alltså hur mycket svavel bränslen får innehålla,
              och detta inte enbart för bränslen avsedda för motorfordon.
            </seg>
            <seg n="d137e46d">
              Lagstiftningen syftar till att säkerställa att det bränsle som
              finns på marknaden för drift av fordon inte ska orsaka skada på
              miljön eller äventyra människors hälsa då det förbränns i motorn
              eller på annat sätt läcker ut eller avdunstar. Ursprungligen innehöll
              lagstiftningen specifikationer för enbart bensin och diesel. Denna
              har nu utökats till att även omfatta alternativa motorbränslen,
              till exempel etanol 85. Förordningen innehåller också bestämmelser
              om blyhalt i bränsle för luftfartyg.
            </seg>
            <seg n="cf0b91fe">
              Herr talman! Enligt propositionen föreslås ändring så att indelningen
              i miljöklasser för fordon ändras och att det i stället benämns
              utsläppsklasser, detta i enlighet med de europeiska avgaskravnivåer
              som motsvarar till exempel Euro 5 och Euro 6. Bilar som indelats
              enligt äldre bestämmelser påverkas inte men får klassas enligt
              de nya bestämmelserna. Det införs också en ny utsläppsklass, laddhybrid,
              för hybridbilar med möjlighet till extern laddning av elektrisk
              energi.
            </seg>
            <seg n="ed1ff849">
              I den nya avgasreningslagen införs bestämmelser som är nya i
              förhållande till nuvarande lagstiftning. Den ena anger att ett
              typgodkännande som ges upphör att gälla då tillverkningen av fordonstypen
              slutgiltigt upphör eller giltighetstiden går ut till följd av
              en särskild begränsning. Den andra anger att för tillsyn i fråga
              om avgasrening ska den som saluför fordon, motorer, fordonsdelar
              etcetera på begäran av tillsynsmyndighet lämna tillträde till
              fordon, utrustning och slutna utrymmen i fordonen och dessutom
              till lokaler och anslutande områden där fordonen eller fordonsutrustningen
              finns. Man är också skyldig att lämna de upplysningar som efterfrågas
              och tillhandahålla erforderliga handlingar, varuprover och liknande.
            </seg>
            <seg n="df95912b">
              Herr talman! Regeringen redovisar i sin budgetproposition att
              Sverige år 2030 ska ha en fossilfri fordonsflotta. Transportsektorn
              svarar i dag för en tredjedel av de totala utsläppen. I snabb
              takt ställs nu bilparken om. En viktig miljöuppgift för regeringen
              är att påskynda denna omställning. Det krävs för detta ytterligare
              stimulanser och ekonomiska styrmedel. Styrmedel som sätter pris
              på utsläppen utgör grunden för arbetet. Definitionen av miljöbil
              måste skärpas, och här pågår ett arbete inom Regeringskansliet.
            </seg>
            <seg n="ace29afe">
              Det är också viktigt med ytterligare teknikutveckling och att
              det erbjuds fler tankställen för förnybara drivmedel. Det behövs
              stöd till energiforskning för att utveckla nästa generations teknik.
              Satsningar pågår för nästa generations biodrivmedel. Bindande
              utsläppskrav för personbilar träder i kraft 2012 och styr mot
              energieffektivare bilar. Utvecklingen av elhybrider är ett bra
              exempel. Ett nationellt demonstrationsprogram för elbilar och
              laddhybrider genomförs. Laddinfrastrukturen ses över i hela landet.
              Konsumenten ska stimuleras att välja miljöalternativ.
            </seg>
            <seg n="bb3902ca">
              Den tidsbegränsade nedsättningen av förmånsvärdet för miljöfordon
              fortsätter. Regeringen har också givit uppdrag till Transportstyrelsen
              och Trafikverket att ta fram förslag till utformning av en supermiljöbilspremie.
              Den skulle ge bilköparen en rabatt på 40 000 kronor vid köp av
              en godkänd miljöbil.
            </seg>
            <seg n="5dc81618">
              Regeringen föreslår vidare att de som är drivmedelsleverantörer
              och är skyldiga att betala punktskatt också ska redovisa de växthusgasutsläpp
              som drivmedlen medför under hela sin livscykel. De ska också vidta
              åtgärder som minskar växthusgasutsläppen med minst 6 procent.
            </seg>
            <seg n="c0d2a48a">
              Systemet med miljöklasser bör bibehållas för drivmedel. Drivmedelsleverantörer
              är skyldiga att se till att de som tillverkar och för in motorer
              och motordelar får information om förekomst av felaktiga drivmedel
              på marknaden. På samma sätt som beträffande utsläpp har tillsynsmyndigheten
              rätt att få tillgång till upplysningar och handlingar som behövs
              för tillsynen.
            </seg>
            <seg n="773cb696">
              Herr talman! Beträffande E85 gäller att det nominellt ska innehålla
              85 procent etanol och 15 procent bensin. Här följer Sverige den
              överenskommelse som finns inom EU. Motorer har dock svårt att
              vintertid kunna starta med så hög halt etanol. Förutom startproblemen
              sker då höga utsläpp av kolväten och kväveoxider. Bilen klarar
              helt enkelt inte avgaskraven vintertid med för höga halter etanol.
              Därför görs en större inblandning av bensin på vintern. Standarden
              tillåter därför att etanolhalten kan sänkas till minimum 70 procent.
              E85 kan således innehålla 7085 procent etanol.
            </seg>
            <seg n="2c891aab">
              För att minska problemen med övergången från vinter till sommar
              är etanolhalten i sommarkvaliteten minst 75 procent. Etanoldelen
              är dock skattebefriad, vilket gör att det finns incitament från
              tillverkarna att hålla halten etanol så hög som möjligt. Det finns
              därför uppgifter om att etanolhalten sommartid hålls på just 85
              procent. Det synes dock olyckligt, ja, rent av olämpligt, att
              lagstifta om att halten etanol sommartid ska vara lägst 85 procent.
            </seg>
            <seg n="cfe1c25d">
              Vi har här en balansgång mellan att ha ett bränsle som gör att
              bilen startar och inte släpper ut miljöfarliga ämnen och att ur
              miljösynpunkt hålla etanolhalten så hög som möjligt. Men då det
              finns skattemässiga drivkrafter som stimulerar tillverkarna att
              maximera inblandningen av etanol är jag övertygad om att så också
              sker.
            </seg>
          </u>
          <note n="6fe7ddb6">
            Slutligen, herr talman, vill jag yrka bifall till utskottets
            förslag i sin helhet.
          </note>
          <note type="speaker" n="40afbd75">
            Anf. 3 HELENA LEANDER (MP):
          </note>
          <u who="Q4961406" xml:id="i-93aac366b599e05a-0" n="80addc7b">
            <seg n="1d7995b6">
              Herr talman! För formens skull vill jag börja med att yrka bifall
              till reservation nr 1 som handlar om vikten av teknikneutralitet
              och kostnadseffektivitet i bilpolitiken. Det blir ofta bättre
              om man försöker ha stabila förutsättningar där koldioxidutsläppen
              belastas med sina fulla samhällsekonomiska kostnader, vilket ger
              drivkrafter för branschen att själv ta fram bättre och mer klimatsmarta
              lösningar, i stället för att vi politiker hoppar in här och där
              och subventionerar det som just för tillfället är på modet.
            </seg>
            <seg n="2cf403d3">
              Det jag främst tänkte prata om i dag handlar däremot om en fråga
              där det här utskottet är helt enigt. Det handlar om skattereglerna
              för diesel. I Sverige används i princip bara diesel av miljöklass
              1. Den så kallade Europadieseln, som används i andra europeiska
              länder, tillhör miljöklass 3, och den har högre skatt. Anledningen
              är att Europadieseln har högre utsläpp av polycykliska aromatiska
              kolväten och partiklar, vilket ökar risken för cancer, luftvägsbesvär
              samt hjärt-, kärl- och lungsjukdomar. Särskilt personer som redan
              har besvär från hjärta, kärl och lungor är utsatta, liksom barn
              och äldre.
            </seg>
            <seg n="53f6217d">
              I nyare bilar med partikelfilter och avancerad avgasrening är
              det inte så stor skillnad mellan de här två dieselsorterna, men
              fortfarande är det många fordon som saknar tillräcklig rening.
              Det gäller särskilt tunga fordon och mobila maskiner. Transportstyrelsen
              bedömer att tre fjärdedelar av den diesel som används i Sverige
              används i fordon som har otillräcklig rening.
            </seg>
            <seg n="fb158bf4">
              Att ställa om fordonsparken tar tid. Man räknar med att det lär
              dröja till 2020 innan alla personbilar har tillräcklig rening.
              Därför avråder Transportstyrelsen med stöd av bland andra Naturvårdsverket
              och Gröna bilister från att likställa de här två dieselsorterna
              skattemässigt. Det ställer sig också ett enigt miljö- och jordbruksutskott
              bakom.
            </seg>
            <seg n="a0b5e6b6">
              Nu sitter inte jag i miljö- och jordbruksutskottet utan i skatteutskottet,
              och där driver de borgerliga partierna en annan linje. Där vill
              man i stället minska och kanske rentav ta bort den här skatteskillnaden,
              vilket med den fordonsparken vi har i Sverige i dag skulle innebära
              större hälsoproblem.
            </seg>
            <seg n="1431a68d">
              Förra veckan röstade vi om det här i kammaren. Då röstade samtliga
              borgerliga ledamöter, alltså även ni i miljö- och jordbruksutskottet,
              för att satsa på mer smutsig diesel. Min fundering är därför lite
              grann vad som händer nu. Har ni ändrat er sedan förra veckan,
              och har ni i så fall era kolleger i skatteutskottet med er?
            </seg>
          </u>
          <note n="62a1689a" type="speaker">
            Anf. 4 GUNNAR ANDRÉN (FP):
          </note>
          <u who="Q5556677" xml:id="i-46e63991ff986c0a-0" n="80addc7b">
            <seg n="72b4bfaf">
              Herr talman! Även jag sitter i skatteutskottet, och vill därför
              till kammarens protokoll med anledning av Helena Leanders anförande
              få framföra att det yrkande som vi från Alliansens sida stod bakom
              inte alls hade den innebörden som Helena Leander säger. Det var
              i stället en uppmaning till regeringen att se över om de sakliga
              grunderna fortfarande föreligger för att ha denna skatteskillnad
              mellan miljöklass 1 och miljöklass 3.
            </seg>
            <seg n="e1ea3100">
              Vi har inte sagt att man skulle ta bort den här skatten eller
              sänka den. Vi har bara sagt att nu är det en sådan utveckling
              på till exempel motorsidan att det spelar väldigt stor roll vilka
              motorer man har, och därför bör regeringen se över om skatteskillnaden
              är motiverad eller inte. Det är exakt vad vi har sagt ingenting
              annat.
            </seg>
          </u>
          <note type="speaker" n="64cab694">
            Anf. 5 HELENA LEANDER (MP) replik:
          </note>
          <u who="Q4961406" xml:id="i-93aac366b599e05a-1" n="80addc7b">
            <seg n="1a8b1438">
              Herr talman! Förlåt, nu känner jag att vi i skatteutskottet kidnappar
              er debatt lite grann bara för att vi ska ha debatt efteråt.
            </seg>
            <seg n="9f26350b">
              Jag ska ändå bara säga till Gunnar Andrén att grunden för den
              proposition som vi nu debatterar från miljö- och jordbruksutskottet
              ju är en utredning från Transportstyrelsen som just gjort det
              som skatteutskottets borgerliga ledamöter efterfrågar: De har
              alltså tittat på den här skillnaden, om det finns någon saklig
              grund för den och kommit fram till att det finns en saklig grund
              för att behålla skatteskillnaden.
            </seg>
            <seg n="ebfddb18">
              Varför vill då den borgerliga majoriteten i skatteutskottet göra
              en ny utredning när man precis har gjort en?
            </seg>
          </u>
          <note n="287af268" type="speaker">
            Anf. 6 GUNNAR ANDRÉN (FP) replik:
          </note>
          <u who="Q5556677" xml:id="i-46e63991ff986c0a-1" n="80addc7b">
            <seg n="41d7fed1">
              Herr talman! Vi anser att det är regeringen som ska göra den
              här utvärderingen, och nu skickar vi över allt material till den.
              Men vi har inte tagit ställning för eller emot hur stor den här
              skatteskillnaden ska vara eller om den ska försvinna eller inte.
              Vi i skatteutskottet är väldigt duktiga på att fastställa skattesatser,
              men själva grunderna för det är vi ibland inte lika bra på. Det
              är säkert miljö- och jordbruksutskottet bättre på.
            </seg>
            <seg n="3bb4ad08">
              Vi sysslar bara med att fastställa skattesatserna som sådana,
              men vi behöver ett bra underlag från andra. I detta fall har vi
              önskat få det från regeringen, som har andra resurser än skatteutskottet
              att göra sådana utredningar.
            </seg>
          </u>
          <note type="speaker" n="7ef85bed">
            Anf. 7 HELENA LEANDER (MP) replik:
          </note>
          <u who="Q4961406" xml:id="i-93aac366b599e05a-2" n="80addc7b">
            <seg n="58fffcc3">
              Herr talman! Det låter tryggt att Gunnar Andrén har större förtroende
              för att miljö- och jordbruksutskottet kan bedöma sakskälen i den
              här frågan, för miljö- och jordbruksutskottet har ju kommit fram
              till att man inte ska ta bort den här skatteskillnaden. Med detta
              är jag alltså nöjd.
            </seg>
          </u>
          <note n="6bbd3216" type="speaker">
            Anf. 8 GUNNAR ANDRÉN (FP) replik:
          </note>
          <u who="Q5556677" xml:id="i-46e63991ff986c0a-2" n="80addc7b">
            <seg n="7ce48ab7">
              Herr talman! Jag har sagt allt jag har att säga från skatteutskottets
              synvinkel i den här frågan och har inget mer att tillägga.
            </seg>
          </u>
          <note n="9ebce3c6">
            Överläggningen var härmed avslutad.
          </note>
          <note n="66f82cd0">
            7 § Allmänna motioner om beskattning av företag, kapital och
            fastighet
          </note>
          <note n="6cbbf527">
            Föredrogs
          </note>
          <note type="speaker" n="c0e282d8">
            Anf. 9 FREDRIK OLOVSSON (S):
          </note>
          <u who="unknown" xml:id="i-36ce73121a915000-0" n="61e69014">
            <seg n="391e8f9a">
              Herr talman! Ett motionsbetänkande om företags kapitalbeskattning
              och fastighetsbeskattning kan utan tvekan ligga till grund för
              en diskussion och debatt också om den andra sidan av skatten,
              alltså vad man får för skatterna, om deras betydelse för välfärden,
              för skolan och för vården om samhällets förmåga att ge medborgarna
              välfärdstjänster på lika villkor utan att snegla på den enskildes
              privata betalningsförmåga.
            </seg>
            <seg n="bc77abbb">
              Motionerna kan också föranleda en debatt om fördelningspolitiken,
              om de ökade klyftorna, om de stora skattesänkningarna som de bäst
              ställda i vårt land har fått och som har betalats av dem som har
              det mindre bra, en utveckling som driver isär Sverige.
            </seg>
            <seg n="ca6fc10b">
              Motionerna kan också ligga till grund för en diskussion om skattepolitikens
              principer, om behovet av långsiktighet, neutralitet och likformighet.
              Allt det där är väldigt viktigt och förtjänar många och långa
              debatter.
            </seg>
            <seg n="6d782723">
              Men omröstningen om det här betänkandet i eftermiddag eller kanske
              i nästa vecka, om man får tro hur kammarens program ser ut för
              dagen, kommer inte att handla så mycket om de stora frågorna.
            </seg>
            <seg n="5e037c1f">
              I stället är det ett par punkter där riksdagen har en möjlighet
              att visa lite handlingskraft. Även om vi socialdemokrater givetvis
              står bakom alla våra reservationer i det här betänkandet vill
              jag yrka bifall bara till reservation 4 och 5. Jag tänkte i första
              hand tala om det som tas upp i reservation 4, nämligen tonnageskatten.
            </seg>
            <seg n="5cb2a3f2">
              När det gäller tonnageskatten kan riksdagen återigen, får man
              väl säga skicka en ordentlig signal till regeringen om att det
              är hög tid att lägga fram ett förslag om tonnageskatt, något som
              flera motioner har tagit upp och som branschen också längtar efter.
            </seg>
            <seg n="ffdc4d1e">
              Herr talman! Sverige är och har varit en framstående sjöfartsnation
              under lång tid. Vi hade vår topp på 1970-talet, och sedan gick
              det lite utför. Men sedan början av 2000-talet har vi kunnat se
              en väldigt positiv utveckling för svensk rederinäring. Det hängde
              samman med det sjöfartsstöd som den tidigare socialdemokratiska
              regeringen införde för ungefär tio år sedan. Det ledde till en
              inflaggning i de svenska registren och till att svenska rederier
              beställde fler båtar helt enkelt, nya fartyg. Man fick ny framtidstro.
            </seg>
            <seg n="c4a7ad13">
              Så är det inte längre. Svensk sjöfart har inte konkurrensneutrala
              villkor med omvärlden, trots att det är något som regeringen och
              riksdagen vid ett flertal tillfällen har sagt att man ska ha.
              Det är inte så konstigt att man har sagt det, för sjöfarten spelar
              en viktig roll. Det svenska sjöfartsklustret omfattar ett par
              hundra tusen arbetstillfällen, och 90 procent av den svenska exporten
              och importen går på sjön. Ett stort svenskt sjöfartskunnande är
              dessutom väldigt viktigt när det gäller både sjösäkerhetsfrågor
              och miljöfrågor.
            </seg>
            <seg n="b8249bb4">
              Utan en egen näring som ser till att vi har kunskap på detta
              område kommer vi att ställas utanför i det internationella arbetet.
              Därmed begränsas våra möjligheter att vara med och påverka utvecklingen
              för ett av de globalt sett viktigaste transportslagen.
            </seg>
            <seg n="8edc30d5">
              I dag kräver konkurrenskraftiga villkor med våra närmaste konkurrentländer
              ett svenskt tonnageskattesystem. Alla andra länder i EU med sjöfart
              har övergått till ett sådant system men inte Sverige. Det innebär
              att den svenska sjöfarten inte har konkurrenskraftiga villkor,
              och följden är en ganska omfattande utflaggning av svenskt tonnage.
              Redarna halar helt enkelt den svenska flaggan.
            </seg>
            <seg n="5040680b">
              Frågan är nu bara varför Sverige skiljer ut sig bland andra europeiska
              sjöfartsnationer. En enig riksdag beställde 20032004 en utredning
              om att införa tonnageskatt. Den var färdig för mer än fem år sedan.
              Den har remissbehandlats, och sedan dess ligger frågan på finansministerns
              bord. Där har den legat väldigt stilla och fast, år efter år.
              I interpellationsdebatt efter interpellationsdebatt, som svar
              på fråga efter fråga upprepar finansministern i princip alltid
              samma sak. I korthet går det ut på att frågan bereds inom Regeringskansliet.
            </seg>
            <seg n="3405e2df">
              De senaste åren har han också i ett ganska högt tonläge lagt
              till en förklaring till varför rederinäringen nog egentligen inte
              har gjort sig förtjänt av en tonnagebaserad skatt. Det är i alla
              fall min tolkning av det han säger och skriver. Att riksdagen
              2007 beslutade att regeringen ska återkomma med en tonnageskatt,
              dessutom utan dröjsmål, tycks han inte ta särskilt allvarligt
              på.
            </seg>
            <seg n="7b992a2c">
              Herr talman! Snart är den enda återstående slutsatsen av Anders
              Borgs agerande att han faktiskt inte vill eller tänker införa
              någon tonnageskatt. Den enda slutsats man kan dra av hur frågan
              behandlas av skatteutskottets majoritet är att de borgerliga ledamöterna
              ser till att försöka hålla ytterligare tillkännagivanden borta
              från finansministern så att han i lugn och ro kan fortsätta att
              göra ingenting.
            </seg>
            <seg n="46205476">
              Det väcker onekligen frågan hur borgerligheten ser på svensk
              rederinäring, men också hur man ser på de tiotusentals jobb som
              näringen genererar både till sjöss och i land.
            </seg>
            <seg n="fabc6915">
              Frågan kan förstås också utsträckas till varför det femte partiet
              som utgör majoritet i skatteutskottet, nämligen Sverigedemokraterna,
              ställer upp på den borgerliga utflaggningspolitiken. Jag hoppas
              att David Lång kan klargöra det i sitt anförande.
            </seg>
            <seg n="37d490a5">
              Herr talman! I Regeringskansliet händer det alltså just ingenting
              i frågan, trots att åren går. I riksdagen röstar de borgerliga
              av allt att döma, med stöd av Sverigedemokraterna, ned frågan
              så att Anders Borg får fortsätta att ha lugn och ro. Men utåt,
              i medierna, försöker borgerliga företrädare hävda någonting helt
              annat. I artikel efter artikel bedyrar man sitt engagemang för
              sjöfarten och sitt stöd för en tonnageskatt. Det blir många spaltmeter
              när man lägger ihop det.
            </seg>
            <seg n="3c9547c6">
              Jag ska inte trötta kammaren med att räkna upp den långa rad
              av ledamöter som i medierna har hävdat att de är tillskyndare
              av ett tonnageskattesystem men som av allt att döma tänker rösta
              emot reservation 4 när omröstningen så småningom kommer att ske
              här i riksdagen. Efter fem år av förhalning och fördröjning väcker
              det här inte stor respekt.
            </seg>
          </u>
          <note n="aa55c725">
            Herr talman! Jag yrkar bifall till reservation 4 och reservation
            5.
          </note>
          <note n="cb479dd9">
            Ajournering
          </note>
          <note n="cca167f1">
            Kammaren beslutade kl. 12.32 på förslag av andre vice talmannen
            att ajournera förhandlingarna till kl. 12.45, då statsminister
            Fredrik Reinfeldt (M) skulle lämna information från regeringen
            om Europeiska rådets extrainsatta möte den 11 mars.
          </note>
          <u who="unknown" xml:id="i-bf400f3226defd43-0" n="61e69014">
            <seg n="0089204e">
              Återupptagna förhandlingar
            </seg>
          </u>
          <note n="cedf62b6">
            Förhandlingarna återupptogs kl. 12.45.
          </note>
          <note n="8889b2f3">
            8 § Information från regeringen om det extrainsatta mötet med
            Europeiska rådet den 11 mars
          </note>
          <note type="speaker" n="cdeb4513">
            Anf. 10 Statsminister FREDRIK REINFELDT (M):
          </note>
          <note n="27d9e3d3">
            Herr talman och ärade ledamöter! Europeiska rådet träffades den
            11 mars vid ett extraordinärt möte under ledning av den valde
            ordföranden Herman Van Rompuy. Syftet var att diskutera situationen
            i Libyen och i EU:s södra grannskap och ange den politiska inriktningen
            för EU:s fortsatta politik.
          </note>
          <u who="Q52920" xml:id="i-a47065b7c6c9f59b-0" n="b66e21b0">
            <seg n="fd8f5bc3">
              Herr talman! EU:s sydliga grannländer genomgår mycket omvälvande
              förändringar. Människors längtan efter frihet och demokrati har
              banat väg för regimskiften som ingen trodde var möjliga om vi
              tänker bara ett par månader tillbaka. Men denna utveckling är
              samtidigt inte säkrad. Informationen om läget i Libyen är mycket
              oroande. Khaddafis regimtrogna trupper verkar nu slå tillbaka
              och vinna terräng mot oppositionens motståndsstyrkor. Oproportionerlig
              användning av våld mot civila fortsätter, liksom förtryck och
              systematiska kränkningar av mänskliga rättigheter.
            </seg>
            <seg n="e616bfe9">
              Vid Europeiska rådets möte i fredags enades vi om att stödja
              alla steg som kan tas i regionen mot en demokratisk omdaning,
              tillväxt och välstånd för länderna i regionen. När det gäller
              Tunisien uttalades beredskap att i samråd med de tunisiska myndigheterna
              stödja förberedelserna av de val som är tänkta att äga rum den
              24 juli, dessutom att hjälpa tunisierna att möta de ekonomiska
              och sociala utmaningar som landet nu står inför.
            </seg>
            <seg n="b771a160">
              På samma sätt uttalade Europeiska rådet sitt stöd för övergången
              till demokrati i Egypten och uppmanade myndigheterna att stå fast
              vid sitt åtagande för politiska reformer, inklusive ett upphävande
              av undantagstillståndet. En dialog har inletts med den nya egyptiska
              regeringen för att utröna på vilket sätt EU kan bistå i denna
              process.
            </seg>
            <seg n="7aae7468">
              Herr talman! Diskussionen på toppmötet kretsade till stor del
              runt den mycket oroande situationen i Libyen. Europeiska rådet
              fördömde allt våld och brutalt förtryck som den libyska regimen
              utövar mot civila, inklusive de grova brotten mot mänskliga rättigheter.
              Det uttalades en beredskap att undersöka alla nödvändiga alternativ
              för att skydda civilbefolkningen, förutsatt att det finns ett
              påvisbart behov, en klar rättslig grund och stöd i regionen. Likaså
              efterlyses ett toppmöte mellan Arabförbundet, Afrikanska unionen
              och EU för att gemensamt diskutera situationen.
            </seg>
            <seg n="bdfde512">
              Europeiska rådet riktade också en tydlig uppmaning till överste
              Khaddafi att lämna ifrån sig makten. Hans regim anses ha förlorat
              all legitimitet och inte längre vara en relevant samtalspartner
              i Europeiska unionen. Det fanns beredskap att införa ytterligare
              sanktioner mot regimens företrädare, utöver de sanktioner som
              redan har införts, alltmedan det nationella övergångsrådet i Benghazi
              välkomnades som en politisk samtalspart för EU.
            </seg>
            <seg n="19fb38ea">
              På toppmötet fördes också en diskussion om behovet av en eventuell
              så kallad flygförbudszon över Libyen. Det konstaterades emellertid
              att detta var en fråga för andra forum att ta ställning till,
              främst FN, eftersom det bland annat krävs en säkerhetsrådsresolution
              för att legitimera en sådan aktion.
            </seg>
            <seg n="9990ac2e">
              Herr talman! Den humanitära situationen i Libyen och vid landets
              gränser är svår. Europeiska rådet uttalade därför sin beredskap
              att stödja de humanitära organisationerna och uppmanade alla parter
              i Libyen att ge dem tillträde till alla områden där hjälp behövs.
              Det fanns också beredskap inom EU att ge det stöd som krävs för
              att hantera migrationsströmmarna, inklusive åtgärder för att underlätta
              migranters återvändande till sina ursprungsländer.
            </seg>
            <seg n="ef47a83b">
              Europeiska rådet enades om att på medellång sikt utveckla ett
              partnerskap för demokrati, politiskt samarbete, ekonomisk integration
              och en utökad tillgång till EU:s marknad med länderna i regionen.
              Kommissionen uppmanades bland annat att lägga fram förslag på
              hur handeln och de utländska direktinvesteringarna i regionen
              kan öka. Vikten av handel och ökat tillträde till EU:s marknad
              var också något som jag särskilt framhöll under mitt inlägg på
              mötet.
            </seg>
            <seg n="43761005">
              Dessutom var vi från svensk sida angelägna om att EU riktade
              en särskild uppmaning till övriga regioner att återuppta fredsprocessen
              i Mellanöstern, något som kom att återspeglas i deklarationen
              från mötet.
            </seg>
            <seg n="88d0d9bc">
              Herr talman! Den politiska utvecklingen framför allt i Libyen
              fortsätter att gå i en negativ riktning som ger anledning till
              fortsatt oro och engagemang från EU:s sida. Vi måste fortsatt
              följa utvecklingen noga för att ge vårt stöd åt en fredlig och
              demokratisk framtid för länderna i regionen. Utrikesministern
              kommer att företräda regeringen i den särskilda debatt om Libyen
              som äger rum senare i eftermiddag här i kammaren. Frågan kommer
              också att diskuteras av EU:s utrikesministrar nu på måndag.
            </seg>
            <seg n="c9e5dda7">
              Därmed är jag redo, herr talman, att ta del av ledamöternas synpunkter
              och frågor.
            </seg>
          </u>
          <note type="speaker" n="88795811">
            Anf. 11 CARINA HÄGG (S):
          </note>
          <u who="Q3374704" xml:id="i-d727dd74c7730183-0" n="a477889d">
            <seg n="8bbbaae3">
              Herr talman! Statsministern! När jag på kvällen för revolutionen
              på Tahrirtorget i Egypten lyssnade till människornas jubel, till
              deras längtan efter demokrati som tagit ett stort steg framåt,
              fanns det också bland människorna på torget en stor besvikelse
              över att de europeiska regeringarna, inklusive den svenska, inte
              hade funnits där till deras stöd. Jag har välkomnat att regeringen
              nu vill häva det 30 år gamla undantagstillståndet, men jag hade
              också förväntat mig mer. Jag välkomnar att man nu successivt ställer
              sig bakom EU:s ståndpunkter.
            </seg>
            <seg n="2ebc7d22">
              Men vi har en akut fråga, och det är situationen i Libyen. Min
              konkreta fråga är: Har regeringen ställt sig bakom och drivit
              på för ett flygzonsförbud över Libyen? Många individuella stater
              inom EU är medlemmar i Nato, och det kan vara en av dem som utför
              en sådan här aktion. Men de är också medlemmar i FN. Jag förstår
              att man har fört den här typen av samtal och inte stängt dörren
              helt. Vad är regeringens ståndpunkt, statsministern?
            </seg>
          </u>
          <note type="speaker" n="7910811c">
            Anf. 12 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-0" n="b66e21b0">
            <seg n="b1115dbf">
              Herr talman! Det är inte så att alla EU:s 27 regeringar har haft
              samma relation till det som skedde i Egypten. Sverige har sedan
              länge ett förankrat arbete kring mänskliga rättigheter och visst
              varit noga med att under olika regeringskonstellationer höja sin
              röst för en annan utveckling just i Egypten.
            </seg>
            <seg n="cc1ab7b5">
              Låt mig säga att jag i diskussionen om flygförbudszon vid mötet
              i fredags markerade att det mer hör hemma att dimensioneras inom
              Nato och baseras på en säkerhetsresolution i FN. Det är inte ett
              beslut som ska tas eller administreras av Europeiska unionen,
              enligt regeringens uppfattning.
            </seg>
            <seg n="b2ce268b">
              Jag skulle dessutom ifrågasätta om en flygförbudszon åstadkommer
              det som världen förmodligen vill se, nämligen en militär kapacitet
              som möjliggör att slå tillbaka överste Khadaffis trupper som nu
              rycker fram i Libyen. Jag har också noterat att USA och en del
              andra länder just därför uttrycker tvivel mot själva det militära
              tillvägagångssättet att tala om flygförbudszon och har talat om
              eventuellt andra åtgärder.
            </seg>
            <seg n="9d3766ec">
              Vår uppfattning är att EU ska hållas strikt till humanitärt stöd,
              hjälp och insatser av en omfattning som både FN och EU kan ta
              ansvar för. Eventuella insatser som görs av militär måste grundas
              i stöd i regionen och i enhälliga beslut i FN:s säkerhetsråd innan
              de eventuellt kan effektueras. Och då kommer det förmodligen att
              ske med annan militär grund än en flygförbudszon.
            </seg>
          </u>
          <note type="speaker" n="bbc6eaa1">
            Anf. 13 CARINA HÄGG (S):
          </note>
          <u who="Q3374704" xml:id="i-d727dd74c7730183-1" n="a477889d">
            <seg n="92ca4c81">
              Herr talman! Jag känner att jag fortfarande inte har fått något
              klart besked. Vi har också hört uttalanden från utrikesministern
              om att det här kan vara en kostnadsfråga. Då måste man väl säga
              att Sverige är ett förhållandevis välbeställt land, där kostnaden
              för ett stöd och en insats för att stoppa kanske ytterst ett folkmord
              och stora mänskliga lidanden inte får vara det som står i vägen
              för oss.
            </seg>
            <seg n="76dddf2c">
              När det gäller generella insatser vill vi från Socialdemokraterna
              också växla över och ta sikte i dels väl dokumenterade behov,
              dels rättigheter, till exempel kvinnors rättigheter som människor.
              Det gäller rättigheten att finnas med i det demokratiska arbetet
              och att kunna bygga upp sina länder, bland annat genom folkrörelsebistånd.
              Där vill vi se att regeringen och vi kan samverka för att på bästa
              sätt stödja det människorna själva vill i Nordafrika, att utveckla
              sina länder i demokratisk riktning.
            </seg>
            <seg n="ed85abe5">
              Men vi har en akut situation i Libyen som naturligtvis också
              påverkar de omgivande länderna. Jag vill ha ett svar: Ja eller
              nej till flygförbudszon?
            </seg>
          </u>
          <note type="speaker" n="c6a225fe">
            Anf. 14 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-1" n="b66e21b0">
            <seg n="41bead1b">
              Herr talman! Nu nämnde jag just andra typer av insatser. Socialdemokratins
              position är kanske lite oväntad. Det är många länder i världen
              som nu överväger hur framkomligt och möjligt det skulle kunna
              vara att inrätta en flygförbudszon. Det finns invändningar av
              det slaget i USA. Tyskland, Kina och Ryssland har bland annat
              uttryckt stort tvivel. Men inte de svenska Socialdemokraterna
              här är viljan till strid stor. Och här ska tydligen också svenska
              skattepengar användas för detta.
            </seg>
            <seg n="fe20ba82">
              Det är jag inte redo att ställa mig bakom. Jag tycker att det
              är mer ansvarsfullt att stå upp för vad jag har uppfattat ofta
              varit den svenska linjen, att inte ropa till strid utan stöd i
              FN:s säkerhetsråd, att inte ropa till strid utan stöd i regionen,
              att inte ropa till strid utan att först militärt ha analyserat
              vad som i så fall krävs för att åstadkomma det som jag antar är
              syftet, nämligen att trycka tillbaka överste Khadaffis framryckning
              i Libyen. De militära experter som har analyserat detta nämner
              att det förmodligen är andra åtgärder än den flygförbudszon som
              den socialdemokratiska riksdagsgruppen nu efterfrågar.
            </seg>
          </u>
          <note type="speaker" n="f3e499a7">
            Anf. 15 SUSANNA HABY (M):
          </note>
          <u who="unknown" xml:id="i-4fcbeaeaed3cee54-0" n="2990f2a7">
            <seg n="95119d98">
              Herr talman! Man förstår att det är en väldigt komplex situation
              framför allt i Libyen men i hela Nordafrika. De olika länderna
              har olika situationer och förutsättningar för att kunna gå vidare
              i den demokratiska processen, och man får hitta lösningar på både
              kort och lång sikt.
            </seg>
            <seg n="689eff3f">
              Jag har två frågor, och den första är mer på kort sikt. Jag undrar
              när i tid man kan hoppas på att det blir ett möte mellan Arabförbundet,
              Afrikanska unionen och EU för att söka och kanske hitta en lösning.
            </seg>
            <seg n="3f0fd9db">
              Jag undrar lite mer på lång sikt hur man kan arbeta i EU med
              handel. Nordafrika är en väldigt stor marknad, och vi borde kunna
              använda oss av den för att hjälpa människorna i Nordafrika att
              själva bestämma över sina liv och få i gång sin handel och investeringar.
            </seg>
          </u>
          <note type="speaker" n="72d521a6">
            Anf. 16 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-2" n="b66e21b0">
            <seg n="30eea584">
              Herr talman! Det är helt rätt att det måste ses som individuella
              utvecklingsprocesser i de olika nordafrikanska länder vi nu diskuterar.
              Vi kunde till exempel jag antar att Jonas Sjöstedt kommer att
              återkomma till det få in skrivningar om att undantagstillståndet
              ska hävas i Egypten.
            </seg>
            <seg n="6894af40">
              Här finns diskussioner om att liberalisera handeln med Nordafrika,
              vilket är inte minst viktigt när det gäller jordbruksprodukter,
              som är oerhört viktiga för livsföringen och för ekonomin i dessa
              länder. Här finns också en partnerskapsprincip där vi säger more
              for more, eller mer för mer. Ju mer i reformer som för i demokratisk
              riktning, desto mer är EU berett att bistå med resurser och hjälp
              av olika slag. Det är en sorts morötter för att arbeta.
            </seg>
            <seg n="2a231496">
              Det kommer säkert allra först och tydligast att gälla läget i
              Egypten och Tunisien men bör rimligen kunna vara en god princip
              även för andra länder, eftersom det är väldigt olika signaler
              i olika delar av Nordafrika och övriga arabvärlden just nu.
            </seg>
          </u>
          <note type="speaker" n="4789b01b">
            Anf. 17 SUSANNA HABY (M):
          </note>
          <u who="unknown" xml:id="i-4fcbeaeaed3cee54-1" n="2990f2a7">
            <seg n="f4a90742">
              Herr talman! Jag får tacka statsministern för svaret. Jag tänkte
              också höra om statsministern kan utveckla det som står i papperet
              om ett utbyte av studenter och unga människor.
            </seg>
          </u>
          <note type="speaker" n="8bb334ff">
            Anf. 18 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-3" n="b66e21b0">
            <seg n="93a34e07">
              Herr talman! Ja, detta är enormt viktigt i den region som demografiskt
              har en struktur där tonåringar och mycket unga människor befinner
              sig i majoritet i befolkningen. Det är mycket unga befolkningar
              som växer mycket snabbt. Därför är det naturligtvis särskilt viktigt,
              givet att det fortsatt är en stor andel som är analfabeter och
              mycket fattiga i dessa länder, att det sker ett studentutbyte
              och en uppmuntran till utbildning och förkovran för att grunda
              en annan utveckling.
            </seg>
            <seg n="3c44582a">
              Bara för att nämna ett annat område, som inte är staters samverkan
              men som också är viktigt: att möjliggöra att lära sig och se på
              andra hur man bygger partiväsen. Hur bygger man upp politiska
              partier i länder som över huvud taget inte har haft den traditionen?
              Jag har hört att den turkiska valrörelsen nu ska följas av till
              och med över tusen olika representanter från nordafrikanska länder
              just för att se hur ett parti bygger en valrörelse och vad som
              menas med en demokratiskt genomförd valrörelse. Det är ett väl
              så viktigt inslag, där också EU kan ha stor påverkan, för att
              bygga den transition, övergång, till demokrati som vi nu vill
              se.
            </seg>
          </u>
          <note type="speaker" n="74dc813e">
            Anf. 19 GUSTAV FRIDOLIN (MP):
          </note>
          <u who="unknown" xml:id="i-a2ac76e23897ec01-0" n="95899529">
            <seg n="516d6548">
              Herr talman! Som statsministern understryker är handel ett viktigt
              verktyg för att ge människor inte bara engagemanget och viljan
              att kräva demokrati och skicka diktatorer på flykten utan också
              verktygen för att göra det.
            </seg>
            <seg n="213be1d1">
              Samtidigt som det finns en viktig handel mellan människor måste
              man också se att det kan finnas en handel som möjliggör förtrycket
              och fyller autokraternas skattekistor. Vi vet att svenska vapen
              används i konflikten i Libyen. Det var länge sedan vi hade en
              direkthandel med vapen med Libyen, så en slutsats vi kan dra av
              det är möjligen att det är svårt att kontrollera vapenhandeln.
              Vi vet också att Sverige betydligt senare har försökt sälja övervakningsutrustning
              till Khadaffiregimen.
            </seg>
            <seg n="6c68c1a8">
              Fördes det någon diskussion, statsministern, vid mötet om vilka
              slutsatser för den här typen av handel som man ska dra av utvecklingen
              i Nordafrika och om vilka ledare av Khadaffisnitt som vi i dag
              håller om ryggen? Vi vet ju att både EU och Sverige har ett omfattande
              vapensamarbete med en totalitär diktatur som Saudiarabien.
            </seg>
          </u>
          <note type="speaker" n="ce5004a0">
            Anf. 20 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-4" n="b66e21b0">
            <seg n="274667cc">
              Herr talman! Vad vi vet nu är det sade också Gustav Fridolin
              att det inte förs någon vapenexport med Libyen. Det är en särskild
              myndighet i Sverige som ansvarar för beslut i de här ärendena.
              Det finns också en parlamentarisk insyn i kontrollen av detta,
              något som är mycket viktigt och har haft ett brett stöd här i
              riksdagen. Det är riktigt att det möjligen längre tillbaka har
              funnits sådan handel. Det säger väl en del också om att vi faktiskt
              har skärpt våra kontroller, alltså att synen på detta har utvecklats
              över tid när vi talar om en utveckling över 4050 år i tiden.
            </seg>
            <seg n="a724d036">
              Utgångspunkten är att det är folkrättsligt accepterat att autonoma
              stater har rätt att freda sig på samma sätt som Sverige hävdar
              denna rätt. För Sverige finns speciella regler som man måste utgå
              från och som den särskilda myndigheten ISP har att pröva i varje
              enskilt fall. Det har gett utfallet att den svenska vapenexporten
              och materiel kring den huvudsakligen går till höginkomsttagarländer
              i vår närhet. Väldigt begränsade delar av den går till den här
              regionen. Här får man föra en diskussion, som den här myndigheten
              gör, baserad på en analys land för land.
            </seg>
          </u>
          <note type="speaker" n="68e4c801">
            Anf. 21 GUSTAV FRIDOLIN (MP):
          </note>
          <u who="unknown" xml:id="i-a2ac76e23897ec01-1" n="95899529">
            <seg n="983b1f15">
              Herr talman! Ja, autonoma stater har rätt att freda sig. Ingen
              diktator har dock rätten att använda svenska eller andra vapen
              mot sin egen befolkning. Där måste vi vara tydliga om vi vill
              att de ledare som väljs demokratiskt, som ersätter de auktoritära
              diktaturer som alltför länge har styrt i länder som Libyen, ska
              se på oss och på Europa som goda vänner och inte som de som förlängde
              och möjliggjorde förtrycket.
            </seg>
            <seg n="ad83d5bf">
              Vilka slutsatser ska vi dra för vapenhandeln från europeiskt
              perspektiv och från svenskt perspektiv av de händelser som nu
              utspelar sig? Än en gång avslöjar de att verklig stabilitet uppnår
              man när människor har makt över sitt eget liv och makt över sitt
              eget land, inte genom att hålla förmodat stabila auktoritära ledare
              om ryggen.
            </seg>
          </u>
          <note type="speaker" n="235c7777">
            Anf. 22 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-5" n="b66e21b0">
            <seg n="72f570c1">
              Herr talman! Låt oss vara överens om att verklig stabilitet bara
              kan infinna sig i en verkande demokrati över tid med folklig kontroll
              och folkvalda ledare. I den meningen är diktaturen alltid oönskad
              och hårt kritiserad. Den som någon gång varit inom FN-systemet
              vet dock att vår värld är beskaffad på det sättet att vi har väldigt
              många diktaturer. På detta har vi naturligtvis synpunkter.
            </seg>
            <seg n="70284b78">
              Om Gustav Fridolin vill göra den poängen har det under efterkrigstiden
              varit rätt uppenbart att det som först är en vän sedan kan vara
              en fiende. Ibland är det här rätt komplicerat. Det handlar inte
              bara om vapen, vill jag påpeka. Det handlar ibland om att den
              som går i strid har varit tränad av olika europeiska länder i
              olika sammanhang. Det finns förgreningar historiskt. Här finns
              kopplingar till kolonialvälde och också krigserfarenheter under
              1900-talet. Allt detta finns med som en bakgrund till att det
              ser ut som det gör.
            </seg>
            <seg n="04ff36cf">
              Vår slutsats är att demokrati står över alla andra styrelseskick,
              att det finns väldigt strikta regler för svensk vapenhandel och
              att det, visst, naturligtvis finns anledning till eftertanke det
              har också nämnts vid flera tillfällen kring hur olika länder i
              Europa har agerat när det gäller Nordafrika. Viktigt just nu är
              dock att dessa folk reser sig och naturligtvis också vill ta ansvar
              för sin egen utveckling, att de får fatta sina beslut och att
              vi visar att vi respekterar det.
            </seg>
          </u>
          <note type="speaker" n="b9ee365b">
            Anf. 23 CARL B HAMILTON (FP):
          </note>
          <u who="unknown" xml:id="i-968029f2d8ed7538-0" n="8da8c924">
            <seg n="d1aa6f2f">
              Herr talman! Utvecklingen skiftar från timme till timme. Det
              är lätt att ställa frågor och ställa krav, men verkligheten är
              ganska komplicerad att hantera.
            </seg>
            <seg n="06fc7716">
              En rubrik i en morgontidning var att Benghazi står inför sitt
              fall. Man vågar ju knappt tänka tanken vad som händer med dem
              som blir kvar i Benghazi när Khadaffis styrkor rycker in.
            </seg>
            <seg n="e444cd66">
              Då är min fråga till statsministern, och jag inser att den inte
              är så lätt att svara på: Diskuterades vid toppmötet EU:s agerande
              i en sådan här akut flyktingsituation? Kan man mot bakgrund av
              inlägg och diskussioner vid toppmötet säga något om vad EU kan
              och vill göra i den akuta flyktingsituation som vi dess värre
              kanske står inför?
            </seg>
          </u>
          <note type="speaker" n="f6d63f5a">
            Anf. 24 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-6" n="b66e21b0">
            <seg n="184981a9">
              Herr talman! Ja, det diskuterades möjliga utvecklingsscenarier.
              Precis som Carl B Hamilton påpekar var detta en diskussion i fredags.
              Det är nu ett nytt och försämrat läge i dag.
            </seg>
            <seg n="842fde37">
              Vi ska notera att det fortsatt är huvudsakligen migranter i Libyen,
              alltså gästarbetare i mycket stora tal, över en kvarts miljon,
              som har sökt sig till sina respektive hemländer. Det vill säga
              att det huvudsakligen är rörelser som sker i Afrika, ut ur Libyen
              och in i andra afrikanska stater. Det är än så länge inga stora
              flyktingströmmar.
            </seg>
            <seg n="367f0704">
              Naturligtvis vill framför allt våra vänner i södra Europa gärna
              se diskussioner om solidaritet, möjligheter att fördela en eventuell
              ansamling av människor över flera europeiska länder. Här finns
              särskilda direktiv som antogs under sena 90-talet för att möta
              en sådan här massflyktssituation, så EU har i den delen en sorts
              beredskap. Där är vi inte ännu, och vi vet inte om vi hamnar där.
              Men det fanns en sådan diskussion, och det finns, som sagt, direktiv
              och en resursdiskussion om hur detta i så fall ska mötas.
            </seg>
          </u>
          <note type="speaker" n="5ace0713">
            Anf. 25 MARGARETA SANDSTEDT (SD):
          </note>
          <u who="unknown" xml:id="i-5380cd2d90f9aaa1-7" n="8e2e0a48">
            <seg n="67941153">
              Herr talman! Det finns en viss oro från en del medlemsländer
              för att det skulle kunna komma en väldigt stor flyktingvåg in
              över Europa med tanke på vad som händer i Libyen. Det skulle därför
              vara intressant om statsministern kunde redogöra lite mer exakt
              för vad man skulle kunna göra om den situationen skulle uppstå,
              så att inte denna oro besannas.
            </seg>
            <seg n="5df94d52">
              Det vore bra, tycker jag, om EU:s ambition var att verka för
              trygghet och god kvalitet i närområdena i första hand, så att
              människor slipper utsätta sig för långa och farofyllda resor över
              kontinenten, för det är väldigt stor risk att hamna i händerna
              på samvetslösa människosmugglare när man är desperat och måste
              i väg till varje pris. Och det gör inte saken bättre.
            </seg>
            <seg n="eadd8e12">
              Det skulle vara bra att få en liten redogörelse för vad som skulle
              hända ifall det här scenariot skulle inträffa.
            </seg>
          </u>
          <note type="speaker" n="b57bf7be">
            Anf. 26 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-8" n="b66e21b0">
            <seg n="e7c8a57c">
              Herr talman! Som jag indikerade var det en diskussion som försökte
              utgå från det läge vi nu ser, och det är framför allt en ström
              av gästarbetare som återvänder till inte minst Egypten men också
              andra afrikanska stater. Det i sin tur, oavsett vad som sedan
              sker i Libyen, kommer att utgöra en oerhörd prövning för den libyska
              ekonomin och samhället då de facto en stor del av arbetskraften
              har lämnat Libyen. Det är inte minst viktigt för oljeutvinningen.
            </seg>
            <seg n="f4970a60">
              Vi är inte ännu i ett läge där vi har den här typen av stora
              flyktingströmmar. Det finns både ett särskilt massflyktsdirektiv
              och en diskussion om solidaritet länder emellan om det skulle
              uppstå en sådan flyktingsituation. Sverige har också särskilda
              avtal med UNHCR om så kallade kvotflyktingar som också kan användas
              om man så önskar för att låta en del av flyktingarna komma ut
              ur den prekära situation som finns och komma till Sverige. Det
              vill säga att vi hedrar våra internationellt ingångna avtal. Men
              jag tycker inte, apropå ordet oro, att vi har anledning att göra
              något annat än att konstatera var vi är just nu, att vi inte har
              någon massflyktingssituation. Alla förstår att vi kan komma i
              ett annat läge. Det finns då instrument och vägar för att möta
              detta.
            </seg>
            <seg n="44f10fc8">
              Det som huvudsakligen nu sker är som sagt att människor återvänder
              till sina respektive hemländer från Libyen.
            </seg>
          </u>
          <note type="speaker" n="b81052bf">
            Anf. 27 FREDRICK FEDERLEY (C):
          </note>
          <u who="Q513301" xml:id="i-f190b2aff58349c8-0" n="0e172a89">
            <seg n="2fddeff8">
              Herr talman! Tack, statsministern, för återrapporten! Det kan
              verka som att toppmötet var för inte så länge sedan, men mycket
              har hänt sedan dess. I skuggan av att hela världens ögon har kommit
              att riktas mot Japan och katastroferna som har inträffat där har
              den arabiska våren kommit att bli till en isande kyla över demokratirörelserna.
              Den libyska regimen har valt att använda otroliga våldsmedel och
              fortsätter att göra detta gentemot sin egen befolkning. Vi har
              också fått rapporter om det som har skett på Gazaremsan, där Hamaspolis
              har misshandlat demonstranter. Vi har också sett vad kungen av
              Bahrain håller på med. I skuggan av det som sker i Japan passar
              man på att agera på ett sätt som absolut inte är acceptabelt.
            </seg>
            <seg n="abe5aef9">
              Någonstans har jag sett samma sak ske tidigare i historien. Efter
              konflikten i Rwanda och efter Kosovo sade hela världen att detta
              aldrig mer får ske. Samtidigt ser vi att de diskussioner som förs
              i FN definitivt inte går i någon handlingsriktning. Signalen från
              världssamfundet från EU som tyvärr saknar kapacitet att agera
              och från FN som är lamslaget innebär att man riskerar en situation
              där vi om en vecka inser att vi till världens diktaturer sänder
              signaler som säger att ju fler du mördar av din egen befolkning
              desto större är chansen att du får stanna kvar. Den vägen kan
              vi inte gå.
            </seg>
            <seg n="9765826c">
              Fördes det en diskussion på toppmötet om hur EU kan samla sig
              för att i framtiden möta den typen av utmaningar och ställa större
              krav på FN att agera så att vi inte vaknar upp med den baksmälla
              det kan innebära om Khadaffi gör rent hus i Libyen?
            </seg>
          </u>
          <note type="speaker" n="baf4679c">
            Anf. 28 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-9" n="b66e21b0">
            <seg n="0ea0b491">
              Herr talman! Vi behöver inte gå tillbaka många veckor i tiden
              för att konstatera att vår syn på arabvärlden var att det var
              diktaturer som skulle så förbli för den tid vi kunde överblicka.
              Nu ser vi ut att ha en transmission som skulle kunna leda över
              till demokrati i Tunisien och i Egypten. Vi noterar det står också
              i slutsatserna att kungen av Marocko meddelar sin ambition att
              övergå till att bli en konstitutionellt verkande demokrati och
              att han tänker införa parlamentarism.
            </seg>
            <seg n="f5c179f3">
              Det finns sådana signaler. Det finns också, även om det är oacceptabelt,
              diktaturer som försöker freda sig från liknande former av folklig
              resning i andra länder.
            </seg>
            <seg n="697c6de4">
              Diskussionen fördes så här: EU är inte den militära aktören.
              Som jag svarade på en tidigare fråga är ju många av EU:s medlemmar
              också medlemmar av Nato. Dagen innan vi träffades hade de suttit
              i Nato och diskuterat hur man skulle kunna utforma någon sorts
              militärt svar. Man kunde inte enas utan bad om att få detta analyserat
              inom ramen för Nato. Det var en sorts respekt för att EU inte
              är aktören. EU är aktör för humanitär hjälp, återuppbyggnad, politisk
              uppbyggnad och allt det andra vi har nämnt, men inte militärt.
            </seg>
            <seg n="487dd58f">
              Det problem som Fredrick Federley illustrerar är just att om
              världen säger att sådant här inte får ske måste det finnas militär
              kapacitet att slå tillbaka. Vi måste ha klart för oss att det
              är utomordentligt komplicerat och mycket resurskrävande. Det är
              få i vår värld som har den typen av resurser. Det är svårt att
              säga att det skulle vara någon annan än USA. USA är naturligtvis
              mycket utsträckta i sina resurser givet var de just nu befinner
              sig i världen. Jag tror inte att man ska underskatta att det spelar
              in. Man behöver bara lyssna på de amerikanska reaktionerna de
              är mycket tveksamma till vad som är möjligt i det här fallet.
            </seg>
          </u>
          <note type="speaker" n="ce9f5a7a">
            Anf. 29 FREDRICK FEDERLEY (C):
          </note>
          <u who="Q513301" xml:id="i-f190b2aff58349c8-1" n="0e172a89">
            <seg n="fff9c94b">
              Herr talman! Tack, statsministern, för ett klart och bra svar
              som jag tycker att vi kan ställa oss bakom. Det är oerhört viktigt
              att vi hela tiden har ett längre perspektiv än bara vad som sker
              i dag. Det sker stora förändringar hela tiden.
            </seg>
            <seg n="6a2f4144">
              Samtidigt har ju EU ett ansvar att på flera sätt sända rätt signaler
              till andra ledare i vår närhet. Vi behöver bara flyga i en dryg
              timme så befinner vi oss i Europas sista diktatur, Vitryssland.
              Det kan hända saker i övriga Centralasien. I Sverige har det funnits
              starka solidaritetsrörelser med Burma och den situation som råder
              där. Risken är att om man inte är tydlig i agerandena nu diplomatiskt,
              humanitärt, demokratiskt och internationellt för att undvika att
              den egna befolkningen mördas riskerar vi att vakna upp i en situation
              där det tas som intäkt från den vitryska regimen och regimen i
              Burma för att omvärlden inte kommer att agera.
            </seg>
            <seg n="092557dd">
              Jag tackar statsministern för svaret.
            </seg>
          </u>
          <note type="speaker" n="a901938a">
            Anf. 30 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-10" n="b66e21b0">
            <seg n="2f1decf4">
              Herr talman! Låt oss konstatera att det är en pågående diskussion
              om vad som är möjligt. Hur kan FN:s säkerhetsråd samla sig? Vad
              är militärt önskvärt och möjligt?
            </seg>
            <seg n="d0a542e2">
              I EU-formatet diskuterades de sanktioner som följde av att vi
              fick en enhällig resolution som underbyggde behovet av sanktioner
              som också infördes av EU:s medlemsstater. De riktar sig, som så
              ofta, mot ledarskiktet i Egypten i form av reseförbud och ambitionen
              att frysa tillgångar. Det är ofta ledare som har plundrat sina
              länder, gjort befolkningen onödigt fattig och utan utvecklingsmöjligheter,
              berikat sig själva och tagit pengarna ur landet.
            </seg>
            <seg n="e442d844">
              Sättet att nå fram så att det verkligen känns är att försöka
              frysa deras tillgångar och förhindra deras möjligheter att resa.
              Det har vi också gjort när det gäller familjen Khadaffi. Det är
              alltså en namngiven bredare krets än bara överste Khadaffi.
            </seg>
            <seg n="08680ee0">
              Vi förde en diskussion om huruvida man sanktionsvägen kan göra
              något ytterligare vid sidan av de eventuella militära svar som
              vi menar måste komma i FN-systemet och från Nato.
            </seg>
          </u>
          <note type="speaker" n="f7014002">
            Anf. 31 JONAS SJÖSTEDT (V):
          </note>
          <u who="unknown" xml:id="i-2113760db9f651c8-0" n="e0eabcb1">
            <seg n="b6943351">
              Herr talman! Statsministern! I anslutning till det toppmöte som
              statsministern deltog i höll euroländernas stats- och regeringschefer
              ett separat möte. På det mötet antog man på tyskt förslag en pakt
              för euron. Det är en pakt som går mycket långt. Enligt pakten
              ingriper man direkt i medlemsländernas lönebildning. Man talar
              om samordnad skattepolitik. Man ska se över pensionssystem, sociala
              trygghetssystem och hälso- och sjukvård. Man talar om privatiseringar
              och ändrade a-kassevillkor. Bakgrunden till detta är den djupa
              ekonomiska krisen i euroområdet som man försöker hantera.
            </seg>
            <seg n="ea53eefd">
              Den här pakten är inte bara för euroländerna. Det finns en uttalad
              inbjudan i rådsslutsatserna till icke-euroländer, som Sverige,
              att bli en del av en pakt för euron. Jag kanske inte behöver säga
              vad Vänsterpartiet tycker om det. Vi tycker att det är en dålig
              idé och att det strider mot resultatet i folkomröstningen.
            </seg>
            <seg n="27616edd">
              Min fråga är: Vilken position har Sveriges regering? Anser Sveriges
              regering att Sverige frivilligt ska ansluta sig till en pakt för
              euron?
            </seg>
          </u>
          <note type="speaker" n="ff061c90">
            Anf. 32 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-11" n="b66e21b0">
            <seg n="8b2e01ad">
              Herr talman! Vi var extrainkallade till ett lunchtoppmöte. Lunch
              är relativt. Den förra lunchen jag var på i de här sammanhangen
              slutade klockan åtta på kvällen. Det här var mer framgångsrikt
              den här lunchen var slut halv sex.
            </seg>
            <seg n="ac9b50e2">
              Denna lunch ägnades åt Libyen och läget i Nordafrika. Därefter
              lämnade de 10 icke-euroländerna mötet och de 17 som ingår i eurozonen
              fortsatte. De diskuterade mycket riktigt en pakt för euron som
              de avser att sätta upp sig emellan och som de tänker inbjuda övriga
              tio att välja om de vill ansluta sig till eller inte.
            </seg>
            <seg n="16efdf2c">
              Jag delar inte riktigt Jonas Sjöstedts beskrivning av vad som
              står i pakten, men det är min bestämda uppfattning att regeringen
              har att förankra detta. Jag ska själv uppträda i EU-nämnden nästa
              onsdag och då komma med en regeringsståndpunkt som naturligtvis
              också kräver stöd i Sveriges riksdag innan vi är beredda att dra
              någon slutsats.
            </seg>
            <seg n="717d2561">
              Jag tycker inte att det ingår i återrapporteringen av den del
              av toppmötet som jag närvarade vid.
            </seg>
          </u>
          <note type="speaker" n="81b9b438">
            Anf. 33 JONAS SJÖSTEDT (V):
          </note>
          <u who="unknown" xml:id="i-2113760db9f651c8-1" n="e0eabcb1">
            <seg n="0d3df36d">
              Herr talman! Vi ser fram emot att få regeringens ståndpunkt i
              den mycket avgörande frågan.
            </seg>
            <seg n="3c9e8252">
              Jag övergår till frågan om Nordafrika.
            </seg>
            <seg n="746e8354">
              I den strategi som har lagts fram av EU-kommissionen och den
              höga representanten för att utveckla grannskapsförhållandet med
              det södra grannskapet talar man om fördjupade handelsförbindelser
              bland annat med Marocko och Tunisien. När länder demokratiseras,
              som Tunisien och Egypten, tycker jag att det är naturligt att
              gå vidare med detta.
            </seg>
            <seg n="1f923fc2">
              Marocko är mer komplicerat eftersom Marocko också är en ockupationsmakt.
              Marocko ockuperar västra Sahara. Kommer den svenska regeringen
              att insistera på att göra folkrätten till ett villkor för att
              utvidga handelsförbindelserna mellan EU och Marocko? Kommer man
              att insistera på att inte varor från ockuperat område omfattas
              av den typen av fördjupade handelsrelationer med Marocko?
            </seg>
          </u>
          <note type="speaker" n="c5376c69">
            Anf. 34 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-12" n="b66e21b0">
            <seg n="4dfb48f1">
              Herr talman! Den frågan var inte uppe till diskussion. Som jag
              antydde och som det står i slutsatserna har det under denna arabiska
              vår givits signaler från Marocko där kungen har gjort ett ensidigt
              ställningstagande och uttryckt önskemål om en förändring av konstitutionen
              och ett införande av parlamentarism. Låt oss se vad det blir av
              det och vilket Marocko som växer fram ur detta.
            </seg>
            <seg n="ea2b04a8">
              Vår princip är, som jag sade, mer för mer. Det betyder att alla
              ytterligare steg som tas i demokratisk riktning och för respekt
              för mänskliga rättigheter ska mötas med att man får mer av deltagande
              och öppenhet från EU:s sida. Det är med utgångspunkten att det
              är en trappa som ska avverkas. Man börjar från en ur vår synpunkt
              kritisk ståndpunkt med diktatur, icke-fungerande och brist på
              respekt för mänskliga rättigheter. Vi anar att länderna nu individuellt
              kommer att börja ta sig uppför en trappa lite olika långt. Vi
              vill vara ett stöd i den processen med principen mer för mer.
              Därför vill vi att man ska skriva om grannskapspolitiken så att
              den blir ett aktivt instrument för detta. Det gäller naturligtvis
              också Marocko. Det kommer att vara avgörande hur Marocko utvecklas
              och vad som blir av det som har sagts av kungen av Marocko.
            </seg>
          </u>
          <note type="speaker" n="9fe39c0b">
            Anf. 35 ROBERT HALEF (KD):
          </note>
          <u who="unknown" xml:id="i-595808da68064a99-0" n="c310833f">
            <seg n="5fe4a26e">
              Herr talman! I torsdags hade vi samråd med statsministern inför
              Europeiska rådets möte i fredags. Jag betonade vikten av att få
              med Arabförbundet på att fördöma och hjälpa till med att få Khadaffi
              att lämna ifrån sig makten och stoppa militärens övergrepp på
              den civila befolkningen.
            </seg>
            <seg n="0ca40e97">
              Arabförbundet har ställt sig positivt till en flygförbudszon,
              vilket är en markering som kan öka trycket på Khadaffi och stoppa
              dödandet av civila och låta en demokratiseringsprocess komma i
              gång i Libyen.
            </seg>
            <seg n="bc5bced4">
              Min fråga i dag gäller den humanitära delen av konflikten. Flyktingsituationen
              i de angränsande länderna Tunisien och Egypten är mycket ansträngd.
              FN:s flyktingorgan och en del andra västerländska hjälporganisationer
              är nu på plats och hjälper till. Kommer Sverige och EU att verka
              för att även Arabförbundet tar mer ansvar och hjälper till med
              humanitärt stöd till flyktingarna och migranterna?
            </seg>
          </u>
          <note type="speaker" n="15570de5">
            Anf. 36 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-13" n="b66e21b0">
            <seg n="6e3b5c03">
              Herr talman! Vi satt där i fredags, och Arabförbundet träffades
              dagen efter, på lördagen. Det var då som man också uttryckte detta
              stöd för en flygförbudszon.
            </seg>
            <seg n="ed4b421e">
              Vi angav som en grund att det måste finnas ett regionalt stöd.
              Men det förminskar inte behovet av ett stöd i FN:s säkerhetsråd
              och fortsatt ett ansvar för det militära dimensionerandet av någon
              part som har den kapaciteten. Vi ska kanske också notera att flera
              av Arabförbundets medlemmar inte är utan militär kapacitet. Så
              kommer säkert diskussionerna att fortsätta föras.
            </seg>
            <seg n="68672ab6">
              När det gäller övrig diskussion var det en av grunderna för att
              i närtid, som det står, försöka få till ett möte mellan EU, Arabförbundet
              och Afrikanska unionen, bland annat för att diskutera just den
              humanitära situationen och den försörjningsbrist som finns när
              det gäller en lång rad förnödenheter av olika slag och hur man
              kan samarbeta kring detta. Hur snabbt detta går att få till stånd
              och hur möjligt det är känner jag inte till. Men det var bland
              annat just med detta som bakgrund som vi skrev in det, och vi
              hoppas att det ska kunna gå att få på plats.
            </seg>
          </u>
          <note type="speaker" n="e14bf26b">
            Anf. 37 KENNETH G FORSLUND (S):
          </note>
          <u who="unknown" xml:id="i-b6975b343e60f0e3-0" n="8e2e0a48">
            <seg n="cfc575e8">
              Herr talman! Jag tackar statsministern för de slutsatser från
              toppmötet som han redogör för här. Framför allt tackar jag toppmötet
              för dessa slutsatser.
            </seg>
            <seg n="5283cc23">
              Jag konstaterar att det i detta fall handlar om att det är EU
              som driver Sverige i rätt riktning vad gäller frågor om Nordafrika
              och exempelvis Libyen, om vi jämför med den avvaktande hållning
              som exempelvis utrikesminister Carl Bildt har gett uttryck för.
              Många hade nog förväntat sig att förhållandet mellan Sverige och
              EU skulle vara det omvända i sådana frågor. De hade förväntat
              sig att Sverige och den svenska regeringen skulle vara pådrivande.
            </seg>
            <seg n="b8cb1182">
              Här andas statsministerns återrapport lite grann att statsministern
              möjligen inte är helt nöjd med vad som står i slutsatserna. Statsministern
              uttrycker exempelvis att han är starkt tveksam till en flygförbudszon
              över Libyen, någonting som det finns öppningar för i dessa slutsatser.
            </seg>
            <seg n="1c0dd287">
              Statsministern ironiserar också över den socialdemokratiska hållningen.
              Vår hållning är väldigt tydlig. Vi vill att Sverige i FN ska arbeta
              för att FN fattar beslut om en flygförbudszon över Libyen. En
              flygförbudszon måste ha en legal grund i FN.
            </seg>
            <seg n="3a057a48">
              Min fråga till statsministern är: Är omsorgen om den svenska
              skattkistan större för statsministern än det globala ansvaret
              som FN har att skydda människor?
            </seg>
          </u>
          <note type="speaker" n="6400a64d">
            Anf. 38 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-14" n="b66e21b0">
            <seg n="b6b65cb6">
              Herr talman! Jag har lite svårt att förstå denna beskrivning.
              Det är väl tydligt att Sverige har varit pådrivande när det gäller
              synen på mänskliga rättigheter. Låt mig påpeka att många av de
              humanitära insatser som görs på plats görs av olika FN-organ som
              Sverige är en av världens största finansiärer av. Det är mer FN-systemet
              än EU som faktiskt är på plats i den delen. Vi bidrar med det
              som vi är väldigt duktiga på.
            </seg>
            <seg n="148d675e">
              Socialdemokraterna tycker nu att det är dags för mer militär
              aktion här. Då har jag bara ifrågasatt om det är så att den militära
              situationen, det faktum att Khadaffi rycker fram, löses enkom
              med en flygförbudszon. Jag noterar att flera militärt kunniga
              ifrågasätter denna slutsats. Det är min bestämda uppfattning att
              alla som anser att det nu är dags för en militär aktion rimligen
              bör ha den principen. Då menar vi också oss själva. Då menar alltså
              Socialdemokraterna att det är dags att skicka svenska stridskrafter
              till Libyen. Det är jag inte redo att säga. Det är därför jag
              säger att det som kommer att krävas kommer att kräva en typ av
              kapacitet som väldigt få i världen har.
            </seg>
            <seg n="d46ca684">
              Jag har mycket svårt för den typ av politiker som kräver så mycket
              som de själva sedan över huvud taget inte tänker bidra till. Jag
              vet få människor i världen som blir imponerade av det. Det är
              väl bra att man säger det som man sedan själv kan sätta kraft
              bakom. Jag försöker ha den principen. Det har gjort att jag har
              varit större i orden när det gäller humanitära insatser och när
              det gäller att vara ett stöd för människor som har det svårt och
              lite mindre i orden när det gäller militära insatser.
            </seg>
          </u>
          <note type="speaker" n="e6665e47">
            Anf. 39 KENNETH G FORSLUND (S):
          </note>
          <u who="unknown" xml:id="i-b6975b343e60f0e3-1" n="8e2e0a48">
            <seg n="7a05bf2f">
              Herr talman! Först och främst vill jag vara tydlig med att socialdemokratins
              uppfattning är att det är FN som ska fatta beslut om en flygförbudszon
              ska inrättas. Sedan finns det en lång tradition av att när FN
              har beslutat om en aktion går FN till olika medlemsstater och
              begär hjälp där man tror att man kan få den hjälp som behövs.
              Får Sverige en sådan fråga anser vi socialdemokrater att Sverige
              i likhet med tidigare också i så fall ska ta det under starkt
              övervägande och hörsamma denna fråga från FN. Där är vi konsekventa.
            </seg>
            <seg n="f00e19ba">
              När det gäller flygförbudszonen ser vi nu att det finns ett sista
              fäste i Libyen. Vi vet inte hur Khadaffi kommer att välja att
              angripa detta fäste för dem som försöker skapa någonting annat
              i Libyen. Ska vi vänta på den utvecklingen och sedan upptäcka
              att det nog hade varit bra om vi hade haft ett beslut om en flygförbudszon?
              Eller kan det vara klokt att fatta beslut för att ha möjligheter
              att agera om det värsta inträffar?
            </seg>
          </u>
          <note type="speaker" n="ee80d73e">
            Anf. 40 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-15" n="b66e21b0">
            <seg n="49b68c39">
              Herr talman! Jag ber att stillsamt få påpeka att Socialdemokraterna
              i sitt senaste budgetförslag i riksdagen har omfattande neddragningar
              av svenska försvarsanslag. Det är bra om man har en konsekvent
              politik där det man önskar göra också följs upp av hur man resonerar
              i budgeten. Vi har så att säga inte haft den utgångspunkten att
              vi tror att Sverige har i sammanhanget relevanta resurser.
            </seg>
            <seg n="36e78f1d">
              Återigen: Militära experter synes markera att en flygförbudszon
              förmodligen inte åstadkommer det som jag tror att världen eftersträvar,
              nämligen en kapacitet som militärt är överlägsen den som överste
              Khadaffi besitter. Det brukar leda till slutsatsen jag kan inte
              dra alla slutsatser åt militära experter att man rimligen måste
              intervenera på marken, det vill säga att det blir mer än bara
              flygstridskrafter för att åstadkomma det som världen önskar. Ska
              man intervenera på marken måste man rimligen besegra hela det
              motstånd som finns och därefter ta över ansvaret för Libyen. Då
              har vi en sådan situation som vi har sett en del andra exempel
              på. Det leder till långa diskussioner om vem som ska stå för detta,
              vilken uthållighet som finns, vilka resurser som finns för detta,
              och vem som är redo att genomföra det. Då sitter seriösa länder
              som har tittat igenom detta och känner stor tveksamhet. Det är
              mycket seriöst, tycker jag, att höra detta från Tyskland, från
              USA, från Ryssland och från Kina. Men Socialdemokraterna ser inga
              sådana bekymmer. Här gäller det bara att ropa till strid. Sedan
              tror man att man har löst situationen bara med detta. Det tror
              jag är lite kortsiktigt tänkt.
            </seg>
          </u>
          <note type="speaker" n="efa530d6">
            Anf. 41 HANS WALLMARK (M):
          </note>
          <u who="Q5650816" xml:id="i-6fe6547feb79e9f2-0" n="9ebd3b45">
            <seg n="adff0c18">
              Herr talman! För ett par dagar sedan hade den parlamentariska
              församlingen Unionen för Medelhavet möte i Rom. Jag ledde den
              svenska delegationen. Över parti- och blockgränser kom vi fram
              till ett antal slutsatser. En av de slutsatser som parlamentariker
              från 40 länder från Medelhavsområdet och även från norra Europa
              drog var att stabilitet och status quo inte är samma sak.
            </seg>
            <seg n="d7abe19d">
              Någonting som var ett mycket tydligt budskap från Nordafrika
              och arabvärlden som gamla kolonier är att de är väldigt oroliga
              för att man för in trupp, soldater och flyg från norra Medelhavsområdet.
              De har tidigare rätt dåliga erfarenheter av detta.
            </seg>
            <seg n="6d06a08e">
              Något som vi över parti- och blockgränser framhävde från den
              svenska delegationen var behovet av tankefrihet, Internet och
              medier, det vill säga att inga regimer får försöka stoppa detta.
            </seg>
            <seg n="832d337e">
              Det handlar om handel, precis som statsministern själv har lyft
              fram och också framhävde var den svenska positionen under Europeiska
              rådet. Det handlar om kvinnornas ställning. I Egypten finns det
              uppgifter som visar att uppemot 80 procent av kvinnorna kan vara
              omskurna, vilket är en mycket hög siffra. Det handlar också om
              en religionsdialog, där vi kan se att en del av de attacker på
              kyrkor och kristna som nu sker till exempel i Egypten mycket väl
              kan vara föranledda av den gamla säkerhetstjänsten och maktens
              män som försöker bita sig kvar.
            </seg>
            <seg n="51c4b6b9">
              Därför är det viktigt med de krav som kommer. Detta är frustrerade
              människor de är frustrerade över sin fattigdom som nu ofta demonstrerar
              och syns på torgen. Då är det väsentligt att nya regeringar som
              träder till kan ge mer än de gamla gjorde, och där har EU en särskild
              roll.
            </seg>
          </u>
          <note type="speaker" n="9d6dc049">
            Anf. 42 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-16" n="b66e21b0">
            <seg n="81ce9116">
              Herr talman! Det vi kallar en arabisk vår är en resning som sker
              hos människor som önskar mer av frihet och frigörelse. Det är
              dock ännu inte säkert att det kommer att bli en övergång till
              välfungerande demokrati. Processen är lång.
            </seg>
            <seg n="fd4112c8">
              Det är unga befolkningar som längtar efter detta. Internets roll
              kan inte nog betonas när det gäller hur detta har spritt sig och,
              tror jag, hur man har tagit intryck från omvärlden när det gäller
              vad man egentligen strävar emot och vilken frihet man ser framför
              sig. Det är oerhört glädjande att det finns unga befolkningar
              i dessa länder som ser mer av öppenhet och demokrati som utgångspunkten,
              i stället för bin Ladin eller något annat vägval som många av
              oss har varit oroliga för.
            </seg>
            <seg n="a93f76cd">
              Det väcker också, precis som Hans Wallmark påpekar, frågor om
              kvinnors ställning, brister i hur man har inkluderat kring tillväxt
              och hur arbetsmarknaden på olika sätt fungerar. Det är därför
              jag säger det: Det finns oändligt många frågor att förhålla sig
              till och vara ett stöd för. Här har EU med sina resurser och sitt
              kunnande verkligen en möjlighet att vara ett stöd.
            </seg>
            <seg n="2d72030f">
              Hans Wallmark kilade dock in någonting som är viktigt och som
              de själva också påpekar. Titta på Egypten; det är en mycket stolt
              nation med stolt tradition och historia. De har en flertusenårig
              historia bakåt i tiden. De hävdar nog sin rätt att få bestämma
              sin framtid, och flera av dessa länder påpekar just detta: Det
              är nog inte gamla kolonialmakter som ska komma hit och tala om
              för oss vad man gör eller blanda sig i alltför mycket.
            </seg>
            <seg n="a9391022">
              Vi har alltså hört även detta. Det är nästan det första de säger
              när man kommer i kontakt med dem: Visa nu respekt för att detta
              är vår revolution. Det är vår förändring. Det är vi som äger utvecklingen
              mot en bättre framtid. Det är inte ni som ska berätta för oss
              hur vi ska göra.
            </seg>
          </u>
          <note type="speaker" n="0d7c15f8">
            Anf. 43 HANS WALLMARK (M):
          </note>
          <u who="Q5650816" xml:id="i-6fe6547feb79e9f2-1" n="9ebd3b45">
            <seg n="c5c6fad9">
              Herr talman! Jag tycker att också utrikesministern har varit
              väldigt tydlig när det gäller behovet av Internet och tankefrihet,
              och det tror jag är väsentligt att Sverige som den öppna nation
              vi är fortsätter att understryka i alla samtal med världens alla
              regimer. Det handlar om rätten för medierna att fritt få agera,
              och det handlar om uppbyggnaden av en rättsstat. Där tror jag
              också att Sverige, möjligtvis långsiktigt, kan bidra med en del
              annat vi har i vårt land.
            </seg>
            <seg n="4ef6bd0d">
              Korruption är egentligen inget annat än privatiserad skatteuppbörd.
              Det gör att mycket av det som ska komma sedan för att detta ska
              fungera för nytillkomna regeringar är sådana enkla saker som en
              fungerande administration att det finns ett skatteväsen som fungerar.
              Därför tror jag också att, precis som statsministern själv öppnade
              för, uppbyggnaden av politiska partier nu är en viktig faktor
              i länder som Tunisien och Egypten, som förhoppningsvis går mot
              val.
            </seg>
            <seg n="f8edc00f">
              I nästa steg kommer dock också uppbyggnaden av andra fundament
              för ett fungerande samhälle: fria domstolar, fria medier, en fungerande
              skatteuppbörd.
            </seg>
          </u>
          <note type="speaker" n="72650a04">
            Anf. 44 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-17" n="b66e21b0">
            <seg n="80914ae5">
              Herr talman! Jag kan bara instämma i detta. Det är också det
              vi har försökt ha som utgångspunkt i våra samtal om mer för mer.
              Det är en lång process.
            </seg>
            <seg n="e726dd43">
              Det nämndes till exempel att Egypten ju införde undantagstillstånd
              när den tidigare ledaren, Sadat, mördades. Det är över 30 år sedan.
              Det är alltså ett land som har levt med undantagstillstånd i 30
              år, en tradition som brister just när det gäller rättstraditioner
              samt icke välfungerande statsbildningar. Det är klart att det
              tar tid, och det är en gradvis process som vi ska understödja
              så länge den går i rätt riktning.
            </seg>
            <seg n="f9824322">
              Vi ska dock också vara öppna för att den kan hamna snett. Egypten
              har lyssnat in sitt rop på ökad frihet, men det är de facto militärkommandot
              som nu styr i Egypten. Det måste alltså fullföljas att det lämnar
              ifrån sig och att det blir en konstitutionell utveckling och väg
              mot demokrati. Där är vi verkligen ännu inte.
            </seg>
            <seg n="263b2920">
              Detta är alltså på sina håll hoppingivande, men det finns mycket
              kvar att göra. Här vill jag återigen understryka att EU har en
              stor roll att fylla om vi efterfrågas, är ödmjuka och lyssnar
              på vad det är de önskar se i form av stöd.
            </seg>
          </u>
          <note type="speaker" n="cb4cf1e6">
            Anf. 45 ROGER HADDAD (FP):
          </note>
          <note n="255fa1b3">
            Herr talman! Tack för redogörelsen från rådets sammanträde i
            förra veckan, statsministern!
          </note>
          <u who="unknown" xml:id="i-5e4903728e0614f4-0" n="3ef55dc7">
            <seg n="ea07be0d">
              Just nu diskuteras i FN:s säkerhetsråd ett förslag som Libanon
              och Storbritannien har lagt fram om just en flygförbudszon. Statsministern
              säger dock tydligt att situationen i Libyen går åt fel håll. Dess
              värre verkar Khadaffi och hans hemska regim pressa tillbaka demokratiska
              krafter och vara på väg att återta viktiga områden i Libyen.
            </seg>
            <seg n="48d4f18f">
              Nu har det gått en vecka sedan det extrainsatta möte som påkallades
              av just situationen i Libyen. Jag hör att statsministern är mer
              fokuserad på det humanitära stödet och den delen av EU:s roll,
              men mot bakgrund av att det har hänt en hel del sedan det extra
              rådsmötet sammanträdde är min fråga och fundering egentligen hur
              statsministern och regeringen tänker agera utifrån den situation
              vi befinner oss i just nu inte minst kopplat till arbetet i FN:s
              säkerhetsråd, med hänsyn till både humanitära och militära aspekter.
            </seg>
          </u>
          <note type="speaker" n="e388d18e">
            Anf. 46 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-18" n="b66e21b0">
            <seg n="5295c289">
              Herr talman! Som jag har redogjort för var en poäng från min
              sida att tydliggöra vad som är EU:s roll och vad som inte är det.
              Det är precis som Roger Haddad anger så att säkerhetsrådet just
              nu sitter med en diskussion om ett förslag som har presenterats
              av Libanon i nära samarbete med Frankrike och Storbritannien.
              Det var också mycket tydligt att de hade dessa synpunkter under
              våra samtal i fredags.
            </seg>
            <seg n="53e28b4f">
              Det bör dock också noteras att en lång rad länder inne i säkerhetsrådet
              reser en lång rad frågor som både handlar om hur en möjlig flygförbudszon
              ska sättas på plats, vilken typ av militär kapacitet det ska vara
              och vem som ska ansvara för det samt om det är det som förslår.
              Är detta svaret? Jag noterar, precis som jag har sagt i ett tidigare
              svar, att det bland annat har antytts från USA att man möjligen
              också ska titta på andra optioner.
            </seg>
            <seg n="66459693">
              Vi säger inte att världen inte kommer att samla sig till ett
              svar, utan vi säger bara att vi tycker att detta ska grunda sig
              i en säkerhetsrådsresolution och att man ska vara tydlig med vem
              det är som bär den militära kapaciteten och är villig att använda
              den för att i så fall åstadkomma det vi efterfrågar. Det är viktigt
              att hålla isär de olika rollerna.
            </seg>
            <seg n="fdf86425">
              Sverige är inte medlem i vare sig FN:s säkerhetsråd eller Nato,
              och det begränsar naturligtvis vår möjlighet att påverka. Det
              begränsar vår möjlighet att delta givet hur dessa diskussioner
              förs. Detta gör dock inte att Sverige står utan resurser och utan
              kunskap. Det tycker jag, vilket jag har kunnat svara på fler frågor,
              kan handla om väldigt mycket annat. Sverige har resurser och kunskap
              i sådant som kommer att efterfrågas och över längre tid definitivt
              behövas i norra Afrika, framför allt sedan alla dessa strider
              vi nu diskuterar och ser är över.
            </seg>
            <seg n="c996913d">
              Det kommer under många år att finnas behov av att bygga upp och
              utveckla demokrati samt återskapa välfungerande eller skapa bättre
              fungerande ekonomier. Det gäller både Egypten och Libyen, där
              mycket av det som har varit ekonomins sätt att fungera är slaget
              i spillror. Det kommer att få mycket långtgående konsekvenser
              för många människor.
            </seg>
          </u>
          <note type="speaker" n="e48b9129">
            Anf. 47 EVA-LENA JANSSON (S):
          </note>
          <u who="Q3374622" xml:id="i-243571bab0fa9e4d-0" n="06f551e5">
            <seg n="6bb413f3">
              Herr talman! Jag ska knyta an till de frågor som tidigare frågeställare
              har ställt.
            </seg>
            <seg n="f15615c0">
              Rebellerna och oppositionen i Libyen fruktar folkmord om FN inte
              ingriper. Det står just nu att läsa. Därför tycker jag att det
              blir lite svårt att förstå varför statsministern inte kan svara
              på om man har någon beredskap för en flygförbudszon om det visar
              sig att Khadaffi angriper den egna befolkningen med flyg. Jag
              förväntar mig faktiskt att statsministern besvarar denna fråga.
            </seg>
            <seg n="3fba8537">
              När vi hade samrådet i EU-nämnden pekade vi socialdemokrater
              på vikten av att FN:s flyktingkonvention följs och att Genèvekonventionen
              också beaktas, bland annat när det gäller asylrätten. Vi lyfte
              också frågan om huruvida massflyktsdirektivet kan komma att sättas
              i sjön. Jag uppfattade att statsministern ändå tog det under beaktande,
              men här under återrapporteringen har statsministern sagt att det
              inte finns några flyktingströmmar. Är vi helt säkra på att frågan
              inte har utvecklats sedan förra veckan?
            </seg>
          </u>
          <note type="speaker" n="3851b5c6">
            Anf. 48 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-19" n="b66e21b0">
            <seg n="4e734f08">
              Herr talman! Vad jag nämnde var att det massflyktsdirektiv som
              finns är tänkt att användas just för en massflyktssituation. Vi
              har absolut människor som har rört sig över Medelhavet, men det
              är i mindre tal än de stora migrantströmmar som sker i Afrika.
              Det var bara det jag försökte återspegla.
            </seg>
            <seg n="930c93a4">
              Det är alldeles uppenbart att Socialdemokraterna har haft ett
              möte där man sett framför sig en strid där ordet flygförbudszon
              löser problemet. Då vill jag återinskärpa och det är väl tydligt
              just nu medan vi talar att en flygförbudszon är tänkt att dominera
              luftrummet.
            </seg>
            <seg n="88394f8a">
              Det stora problemet just nu synes dock vara att Khadaffis styrkor
              rycker fram nere på marken och använder vägar för att ta sig dit
              motståndsfickorna finns. Därför gör militära bedömare bedömningen
              att en flygförbudszon inte förslår för att slå tillbaka det militära
              hot och den människospillan vi alla naturligtvis fruktar ska ske.
              Det kommer förmodligen att kräva helt andra och mycket större
              militära kapacitetsuppbyggnader för att åstadkomma det.
            </seg>
            <seg n="3a462062">
              Då är min uppfattning att den som räcker upp handen bör ha den
              typen av resurser och dessutom en legal grund för att agera. Det
              är regeringens uppfattning ett regionalt stöd, ett tydligt beslut
              i FN:s säkerhetsråd, exekverat av ett organ, en instans eller
              ett land som har militär kapacitet att i så fall åstadkomma det
              som har efterfrågats.
            </seg>
            <seg n="955e97c0">
              Om Socialdemokraterna har en annan uppfattning, och det verkar
              de ha, får de naturligtvis redogöra för det, men det diskuterades
              inte på det sättet i fredags. Jag har redogjort för hur diskussionerna
              fördes, som i mångt och mycket snarare kom att handla om andra
              insatser där Sverige kan vara med, där vi är med när det gäller
              humanitärt stöd via FN-systemet, ekonomiska och andra insatser
              som vi genomför inom ramen för EU.
            </seg>
          </u>
          <note n="9ebce3c6">
            Överläggningen var härmed avslutad.
          </note>
          <note n="4202ef3c">
            9 § (forts. från 7 §) Allmänna motioner om beskattning av företag,
            kapital och fastighet (forts. SkU22)
          </note>
          <note type="speaker" n="70fa5497">
            Anf. 49 HELENA LEANDER (MP):
          </note>
          <u who="Q4961406" xml:id="i-61a4e50b66773d14-0" n="80addc7b">
            <seg n="17924c9c">
              Herr talman! I det här betänkandet finns det många förslag som
              alla brutalt avstyrks, inte för att vi tycker att alla är dåliga
              utan för att det pågår en hel del arbete på det här området redan,
              ett arbete som jag om än motvilligt ska ge regeringen viss cred
              för. Det finns en fråga som jag tänkte koncentrera mig på där
              det inte händer ett dyft från regeringens sida, trots att frågan
              är angelägen. Det handlar inte om tonnageskatten, som Fredrik
              Olovsson så utförligt redogjorde för förut, utan om uttagsbeskattningen
              av vindkraftskooperativ.
            </seg>
            <seg n="20f83519">
              Uttagsbeskattning är en fin gammal princip i svensk skattelagstiftning
              som finns till för att företagsägare inte ska kunna undvika beskattning
              av företagets inkomster genom att tillgodogöra sig värdet av företagets
              produktion för eget bruk. Om varor eller tjänster överlåts till
              ett pris som understiger marknadspriset ska dessa varor eller
              tjänster uttagsbeskattas. Det är mig veterligen ingen som ifrågasatt
              själva principen som sådan, men däremot har i alla fall jag de
              senaste åren fått många, många mejl från folk som tycker att Skatteverkets
              tillämpning när det kommer till vindkraftskooperativ är obegriplig.
            </seg>
            <seg n="7565d951">
              Vindkraftskooperativen består av människor som gått samman i
              en ekonomisk förening och investerat i vindkraftverk för att förse
              dem med el. Kostnaden för en andel motsvarar kostnaden för byggande
              av vindkraftverken, inklusive eventuell vinst för projektören.
              Varje andel i kooperativet berättigar sedan andelsägaren till
              att köpa en viss mängd el till ett visst pris, som i sin tur ska
              täcka de löpande kostnaderna inklusive eventuella vinster för
              underhållsföretag och så vidare.
            </seg>
            <seg n="951271ba">
              Precis som de olika elbolagen erbjuder olika avtalsmodeller har
              vindkraftskooperativen alltså en helt egen prissättningsmodell
              där man betalar i två steg: först för andelen och sedan för själva
              elen. Eftersom man redan betalat för andelen en gång är själva
              elpriset normalt lägre än spotpriset på elbörsen Nordpool. Det
              är det här som Skatteverket har hakat upp sig på.
            </seg>
            <seg n="32c0c301">
              Efter en rad framgångsrika år för vindkraftskooperativen, som
              har lett till att en tiondel av vindkraften i Sverige i dag är
              andelsägd, kom Skatteverket sommaren 2008 på att den andelsägda
              elen borde uttagsbeskattas, något som sedermera bekräftades av
              Skatterättsnämnden. Med denna extraskatt på elen blev den tidigare
              lönsamma investeringen en ren förlustaffär. Detta ledde till att
              antalet sålda andelar och intresseanmälningar för nyteckning av
              andelar i vindkraft minskade med mellan 80 och 95 procent under
              år 2009 jämfört med hösten 2008.
            </seg>
            <seg n="db20fc73">
              Det är en mycket olycklig utveckling. Delaktighet i vindkraftens
              vinster, såsom genom andelsägande i kooperativ, har visat sig
              öka den folkliga förankringen för vindkraft. När uttagsbeskattningen
              nu slår undan benen för vindkraftkooperativen minskar alltså inte
              bara mångfalden på elmarknaden, utan i förlängningen äventyras
              även vindkraftens fortsatta förankring och därmed utbyggnad.
            </seg>
            <seg n="4d1d5725">
              Herr talman! Den uppmärksamme lyssnaren märker att jag hittills,
              så när som på inledningen, nästan ordagrant upprepat det jag sade
              i den debatt vi hade i den här frågan för ett år sedan. Det har
              nämligen inte hänt särskilt mycket i frågan, och därför kan jag
              återanvända det jag sade då jag gillar ju återanvändning. I den
              debatten hoppades de borgerliga ledamöterna i skatteutskottet
              att Skatteverket skulle informera bättre om de principer man ska
              tillämpa för att beräkna marknadspriset. Och ja, Skatteverket
              har kommit med en ny skrivelse i frågan som inte precis inneburit
              någon revolution, om jag uttrycker det milt. Någon djupare diskussion
              av begreppet marknadspris saknas helt, trots att det är att göra
              det lite väl enkelt för sig att säga att det bara finns ett marknadspris
              på el, och det är lika med spotpriset på Nordpool. Jag tror att
              om regeringen till exempel gav Energimyndigheten i uppdrag att
              titta närmare på begreppet marknadspris skulle man få en lite
              mer komplex bild. Jag är inte alls övertygad om att man skulle
              komma fram till att dagens uttagsbeskattning av vindkraftskooperativ
              är rimlig.
            </seg>
            <seg n="c1f06a6f">
              Skulle den vägen inte visa sig framkomlig går det också att titta
              på avdragsreglerna för utdelning från kooperativ. I dag får alla
              kooperativ, alltså inte bara vindkraftskooperativ, före beräkning
              av eventuell uttagsskatt göra ett avdrag för så kallad kooperativ
              utdelning. Denna baseras på kooperativets omsättning, vilket är
              gynnsamt för många traditionella ekonomiska föreningar med förhållandevis
              stor omsättning, medan det är mindre gynnsamt för vindkraftskooperativen
              som jämförelsevis har högre kapitalinsats men lägre omsättning.
              Om man i stället kunde välja att beräkna avdraget på kapitalinsatsen
              i stället skulle även vindkraftskooperativen kunna ta del av detta
              avdrag i större utsträckning än i dag.
            </seg>
            <seg n="3f53c615">
              Exakt hur man ska gå till väga återstår att utreda, men det viktiga
              är att åtminstone kunna ge beskedet att någonting ska göras. Som
              det är nu har nyteckningen av vindkraftsandelar minskat kraftigt.
              Med tanke på andelsägandets positiva effekter för stödet för vindkraften
              äventyrar detta i förlängningen vindkraftsutbyggnaden i stort.
              Är borgerligheten beredd att stillatigande låta vindkraftskooperativen
              tyna bort på grund av en stelbent regeltolkning? Det är i alla
              fall inte jag, utan jag yrkar bifall till reservation nr 5.
            </seg>
          </u>
          <note type="speaker" n="f5e51fb2">
            Anf. 50 DAVID LÅNG (SD):
          </note>
          <u who="unknown" xml:id="i-4849028cd9417b3c-0" n="e59c370f">
            <seg n="dc0aec7f">
              Herr talman! Som så ofta brukar anföras i den här typen av debatter
              angående företagande och beskattning på kapital och fastigheter
              är en god välfärd beroende av att det finns arbetstillfällen.
              Arbetstillfällen förutsätter företagande och investeringar.
            </seg>
            <seg n="26acd8eb">
              För att skapa nya företag behövs ett gott företagsklimat där
              det är möjligt att anskaffa riskkapital till nyföretagande. Det
              behövs rimliga villkor för företagare och enkla regler. För befintliga
              småföretag måste det finnas möjlighet att växa. Det är i de växande
              företagen som det stora antalet nya arbetstillfällen kan skapas.
              Skattesystemet får inte bli en omöjlig tröskel för företagens
              möjlighet att expandera och att klara sig i en internationell
              konkurrens.
            </seg>
            <seg n="a620016b">
              För just uppstarten av företag är, som jag nyss nämnde, startkapital
              en av trösklarna som måste övervinnas. Det har föreslagits av
              andra olika varianter med olika namn, till exempel entreprenörskapsfonder,
              konto för företagande med mera. I det aktuella fallet kallas det
              entreprenörskonto. Innebörden av detta är att införa möjlighet
              till begränsade avdragsgilla avsättningar i den allmänna deklarationen
              för framtida företagande. Förslaget framgår av motion Sk414, och
              ett bifall till denna är innebörden av Sverigedemokraternas reservation
              nr 2.
            </seg>
            <seg n="ac66b598">
              Ett gott företagsklimat förutsätter också rimliga villkor för
              den som driver småföretag. Det handlar om trygghet i händelse
              av sjukdom. Det kan handla om arbetsmiljö, det kan handla om regelverk
              och det kan handla om god hälsa.
            </seg>
            <seg n="abf40755">
              Ett positivt exempel på det sistnämnda, god hälsa, är att det
              finns en möjlighet för den som är anställd i ett aktiebolag att
              göra avdrag för sin egen friskvård på samma villkor som gäller
              för andra anställda. Detta gäller dock inte för den som driver
              sin verksamhet i form av en enskild firma. Det borde gå att finna
              en sådan lösning, och det är det som vi föreslår i vår andra reservation.
            </seg>
            <seg n="944f4c55">
              Tonnageskatten är ett ärende som dragits i långbänk i flera år
              innan vi sverigedemokrater tog plats i riksdagen. Regeringen tycks
              också ha varit medveten om att det är en angelägen fråga, men
              hittills har man sagt att man vill invänta pågående utredningar.
              Man har hänvisat till att ärendet bereds, är på gång och så vidare.
              Sverigedemokraterna har i utskottet ställt sig bakom betänkandet,
              där det står: Utskottet vill dock framhålla att det är fortsatt
              angeläget att beredningen av frågan om tonnageskatt kan slutföras
              skyndsamt. Utskottet förutsätter att så kommer att ske i enlighet
              med det tillkännagivande som riksdagen redan tidigare har beslutat.
            </seg>
            <seg n="2b2582df">
              Motionerna om tonnageskatten är i flera fall formulerade på ett
              sätt som visar på irritation över att fattade beslut inte har
              verkställts och att givna löften har brutits samt på uppfattningen
              att regeringen nu måste påminnas om att ärendet är angeläget.
              Kanske är det så att vi sverigedemokrater inte har suttit i riksdagen
              tillräckligt länge för att ha hunnit tappa tålamodet i den frågan.
              Skulle vi stå här om ett år igen och fortfarande ingenting har
              hänt kan det mycket väl hända att det då finns en majoritet i
              kammaren för ytterligare påtryckningar på regeringen. Men till
              dess står vi kvar vid utskottets betänkande.
            </seg>
            <seg n="419dc00b">
              Sammanfattningsvis står vi fast vid båda våra reservationer,
              men jag nöjer mig med att yrka bifall till reservation nr 2.
            </seg>
          </u>
          <note n="cb479dd9">
            Ajournering
          </note>
          <note n="80ac3b69">
            Kammaren beslutade kl. 13.51 på förslag av andre vice talmannen
            att ajournera förhandlingarna till kl. 14.00 då statsministerns
            frågestund skulle börja.
          </note>
          <u who="unknown" xml:id="i-9e69fdc82f367623-0" n="e59c370f">
            <seg n="0089204e">
              Återupptagna förhandlingar
            </seg>
            <seg n="a46f24e6">
              Vi övergår nu till statsministerns frågestund. Välkommen, statsministern!
            </seg>
            <seg n="f0c8b074">
              Kärnkraftens risker och det svenska beslutet om kärnkraft
            </seg>
          </u>
          <note n="3b907ac3">
            Förhandlingarna återupptogs kl. 14.00.
          </note>
          <note n="7b8b0bc8">
            10 § Statsministerns frågestund
          </note>
          <note n="64ebaf27" type="speaker">
            Anf. 51 FÖRSTE VICE TALMANNEN:
          </note>
          <note type="speaker" n="759f81f4">
            Anf. 52 SVEN-ERIK ÖSTERBERG (S):
          </note>
          <u who="Q3370194" xml:id="i-4dfd9043259a603e-0" n="76b8a527">
            <seg n="67df117f">
              Fru talman! Händelserna i Japan berör oss alla djupt. En omfattande
              förstörelse och mänsklig katastrof ser vi spelas upp inför våra
              ögon. Senast i dag såg vi också hur människor flyr från Tokyo
              i rädsla för vad som händer i de kärnkraftverk som sprider strålning.
            </seg>
            <seg n="793b169e">
              Denna händelse understryker någonting. Kärnkraft är inte ofarlig.
              När en allvarlig olycka sker riskerar konsekvenserna att bli katastrofala.
              Vi får hoppas att det inte blir fullt så illa som man kan befara
              när man ser nyheterna därifrån, men risken är överhängande.
            </seg>
            <seg n="86dbc0ee">
              Därför blir min fråga till statsministern: Varför valde ni att
              blunda för kärnkraftens risker när ni beslöt att öppna för tio
              nya kärnkraftsreaktorer i Sverige?
            </seg>
          </u>
          <note type="speaker" n="d89ba990">
            Anf. 53 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-20" n="b66e21b0">
            <seg n="fbb6609f">
              Fru talman! Låt mig först instämma med Sven-Erik Österberg om
              vilken djupt chockad värld som följer det som nu sker, den människospillan
              som har varit och den enorma förstörelsen som vi ser: en jordbävning,
              en tsunami, kärnkraftsaggregat som inte fungerar som de ska, och
              den effekt detta har i form av människor som får sätta livet till
              i en omfattning som vi ännu inte känner till. Vi ska naturligtvis
              hjälpa till och se till att få ut svenskar som inte vill vara
              kvar där. Vi ska hjälpa och stödja det japanska samhället och
              folket att komma tillbaka.
            </seg>
            <seg n="541f8c7e">
              Riskerna med kärnkraften har hela tiden varit kända. Vi bör vara
              ödmjuka och säga att vi lär av de misstag som görs och det som
              sker för att utveckla vårt eget säkerhetstänkande. All energiproduktion
              i världen har miljöpåverkan eller påverkan på folkopinionen. Den
              som önskar sig bort från kärnkraften hamnar i andra energilösningar
              som antingen har klimatpåverkan eller på annat sätt väcker folkopinioner.
              Detta har varit känt.
            </seg>
          </u>
          <note type="speaker" n="2690bf26">
            Anf. 54 SVEN-ERIK ÖSTERBERG (S):
          </note>
          <u who="Q3370194" xml:id="i-4dfd9043259a603e-1" n="76b8a527">
            <seg n="7c801223">
              Fru talman! Tack, statsministern! Jo, så är det ju, men risken
              med kärnkraft är ju uppenbar, nämligen att det blir något extra.
              Den fysiska förstörelsen i Japan är det lilla problemet där just
              nu, även om den är katastrofal. Här handlar det om en strålning
              som går ut. Man vet att halveringstiden är 10 000 år, alltså fem
              gånger så lång tid som sedan Jesus gick på jorden. Det är en oerhörd
              risk som finns i energipriset här. Vi har också sett vad som har
              hänt här under senare tid.
            </seg>
            <seg n="323ed579">
              Vore det inte rimligt nu, statsministern, att man satte sig ned
              och från båda blocken kom överens om en energipolitik som man
              gemensamt kan stå upp för i det politiska systemet i Sverige.
              Det skulle ge en indikation på att man skulle kunna komma fram
              till en trygg energiförsörjning och också ge en tydlig signal
              till dem som vill investera i energi.
            </seg>
            <seg n="b95397d8">
              Regeringens beslut om de tio kärnkraftverken, vilket ökar kärnkraftsberoendet,
              har ju inte gett någon signal om vilja till nyinvestering, vilket
              är ett problem också när vi ser till hur priserna har kulminerat
              denna vinter.
            </seg>
          </u>
          <note type="speaker" n="448b6278">
            Anf. 55 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-21" n="b66e21b0">
            <seg n="4fdd3698">
              Fru talman! Det är min bestämda uppfattning att det är jordbävningen
              och den efterföljande tsunamin, stor materiell förstörelse och
              människospillan som visst haft mycket stor påverkan på det japanska
              samhället, men det har också påverkat dessa kärnkraftsaggregat,
              och vi vet inte vad som sist och slutligen kommer att ske.
            </seg>
            <seg n="50d08044">
              Alliansens och regeringens klimat- och energiöverenskommelse
              bygger på tre ben. Syftet är att få både vattenkraft, kärnkraft
              och förnybara energikällor att fungera som självständiga ben och
              att en inväxling och uppväxling framför allt ska ske när det gäller
              förnybara energialternativ.
            </seg>
            <seg n="419f5323">
              Låt mig dock påpeka för denna kammare att det här har fattats
              mycket långtgående beslut för att säkerställa att man till exempel
              inte ska kunna bygga ut vattenkraften i Sverige, vilket också
              är ett sätt att visa att alla former av energiproduktion leder
              till olika typer av folkliga diskussioner och miljöpåverkan. Vi
              växlar in mer av det förnybara, framför allt vindkraft. Det är
              ett sätt att markera att vi inte gör oss beroende av bara kärnkraft.
            </seg>
            <seg n="800c69fd">
              Kärnkraftens säkerhetsproblem
            </seg>
          </u>
          <note type="speaker" n="1ef9e99d">
            Anf. 56 PETER ERIKSSON (MP):
          </note>
          <u who="Q470630" xml:id="i-eb94f9eb614e7eb1-0" n="617e6072">
            <seg n="00398d80">
              Fru talman! Runt om i världen reagerar nu människor och regeringar
              på det som händer med de förfärliga olyckorna i Japan kärnkraften,
              jordbävningarna och tsunamin. I Tyskland stänger man reaktorer,
              och i Schweiz och Kina stoppar man planerade utbyggnader. Säkerheten
              i befintliga kraftverk ses över och kärnkraftens framtid ifrågasätts
              både här i Europa och i USA.
            </seg>
            <seg n="53647a6a">
              Vad gör regeringen i Sverige? Vilka slutsatser och beslut planeras?
              Varför är statsministern och energiministern tysta? De enda som
              tycks vara aktiva är Folkpartiets representanter. Är det Folkpartiets
              Carl B Hamilton och Jan Björklund som numera meddelar regeringens
              politik? Ska vi tolka tystnaden och det som statsministern sade
              här alldeles nyss som att regeringen anser att vi inte har något
              att lära av det som händer i Japan?
            </seg>
          </u>
          <note type="speaker" n="5c313a6e">
            Anf. 57 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-22" n="b66e21b0">
            <seg n="65717855">
              Fru talman! Bara för att man inte säger det Peter Eriksson vill
              höra innebär det inte att man är tyst. Man kan ju ha andra uppfattningar.
            </seg>
            <seg n="5aa55520">
              Min uppfattning är att vi ser en global ökad efterfrågan på energi
              och ändliga naturresurser. Det sätter press på alla energisystem
              världen över. Så fort man väljer bort eller anser sig inte behöva
              ett sätt att producera energi hamnar man i andra lösningar.
            </seg>
            <seg n="01ff82ca">
              I Japan har man nu 55 kärnkraftsaggregat. Skulle man välja att
              drastiskt dra ned på kärnkraften återgår man förmodligen till
              ökat fossilbränsleberoende, som ju är grunden för klimatförändringarna
              på jorden. I de flesta länder jag känner till är detta det alternativ
              som står till buds.
            </seg>
            <seg n="80b3c59f">
              Några länder, Sverige är ett exempel, har större möjligheter
              än andra att växla in också det förnybara. Vi har också ett mål
              om att 50 procent av vår energiproduktion år 2020 ska komma från
              förnybara energikällor. Vi tar vår del av ansvaret. Vi bygger
              det på tre ben. Vi är mycket tydliga med att det finns risker
              och att vi ska lära av det som har skett.
            </seg>
          </u>
          <note type="speaker" n="034f9071">
            Anf. 58 PETER ERIKSSON (MP):
          </note>
          <u who="Q470630" xml:id="i-eb94f9eb614e7eb1-1" n="617e6072">
            <seg n="e826d574">
              Fru talman! Man måste bli upprörd över den enorma självgodhet
              som statsministern visar upp. Han tycks inte vara villig att försöka
              dra några slutsatser som har att göra med att vi kan göra situationen
              bättre.
            </seg>
            <seg n="c390d47d">
              Det är bara några få år sedan man i Forsmark var nära en stor
              olycka som var likartad med den som nu händer i Japan. Elförsörjningen
              bröts, och två av fyra reservaggregat lyckades man inte få i gång.
            </seg>
            <seg n="60779844">
              En naturlig reaktion vore att se över säkerheten också vid de
              svenska kärnkraftsverken, göra allt man kan för att förbättra
              den och se vad man kan göra för att satsa ännu mer på förnybara
              energislag. Men ingen av dessa saker tycks falla statsministern
              på läppen. Statsministern tycker att allting är bra som det är.
              Det är en farlig och dålig reaktion.
            </seg>
          </u>
          <note type="speaker" n="42d76e34">
            Anf. 59 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-23" n="b66e21b0">
            <seg n="0b1fc31f">
              Fru talman! Det jag tycker har präglat vårt sätt att hantera
              detta är att lära av säkerhetsutmaningar, av händelser, att ständigt
              sätta säkerheten främst och att också utveckla svensk kärnkraft
              med detta för ögonen.
            </seg>
            <seg n="aab50ecc">
              Det finns ungefär 440 reaktorer i världen. Det finns mig veterligen
              över 100 som projekteras för nyproduktion. Det vill säga att kärnkraften
              ser ut att åtminstone bli en förlängd parentes. Skälet till detta
              är att vi ser en ökad trängsel när det gäller användning av fossila
              bränslen och ändliga naturresurstillgångar, som i sin tur har
              stor klimatpåverkan. Detta i sin tur påverkar också mänskligt
              liv.
            </seg>
            <seg n="7c1a80b6">
              Alla jordens länder har inte samma förutsättningar för att växla
              in det förnybara. Och även det förnybara visar sig när det sedan
              produceras möta folkliga restriktioner. Det är därför jag påminner
              om att Sveriges riksdag har fattat ett väldigt tydligt beslut
              om att svensk vattenkraft inte ska byggas ut ytterligare. Det
              är också ett svar.
            </seg>
            <seg n="f6c6bbf2">
              Papperslösas tillgång till svensk välfärd
            </seg>
          </u>
          <note type="speaker" n="c2dea0e5">
            Anf. 60 JIMMIE ÅKESSON (SD):
          </note>
          <u who="unknown" xml:id="i-2fb63ad4bb536bc9-0" n="0b9fff44">
            <seg n="226dbcee">
              Fru talman! För några veckor sedan nåddes vi av nyheten att regeringen
              tillsammans med Miljöpartiet hade träffat en överenskommelse om
              migrationspolitiken. Den innebar en massa saker. Inte minst innebar
              den att illegala invandrare som vistas i Sverige ges i princip
              full tillgång till den svenska välfärden. Det är någonting som
              statsministerns parti Moderaterna tidigare har varit stark motståndare
              till. Men nu har man svängt av olika anledningar.
            </seg>
            <seg n="552a0eea">
              Det kommer att innebära att det byggs parallella system. En del
              av samhället ska göra det lättare för dem som vistas illegalt
              i Sverige att göra så, och en annan del av samhället ska förmå
              dem att lämna landet. Min fråga till statsministern är om statsministern
              tycker att det är rimligt att man bygger upp sådana parallella
              system. Vore det inte mer rimligt att man fokuserar på att förmå
              dem som vistas illegalt i Sverige att också lämna landet?
            </seg>
          </u>
          <note type="speaker" n="63c7aec1">
            Anf. 61 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-24" n="b66e21b0">
            <seg n="8230b9ae">
              Fru talman! Regeringens och Miljöpartiets överenskommelse möjliggör
              att få en human, ordnad och rättssäker asyl- och migrationspolitik
              som förhoppningsvis kan ha långsiktigt stöd i denna riksdag. Det
              är för mig viktigt att man kan förena både det humana perspektivet
              med det ordnade.
            </seg>
            <seg n="f6606d81">
              Sverige har en reglerad invandring. Människor som får besked
              i en del fall om att de inte får stanna försöker väldigt ofta
              överklaga detta eller på olika sätt undgå konsekvenserna av det
              beslutet. I en hel del fall har dessa människor barn, och i en
              hel del fall blir dessa människor beroende av sjukvård.
            </seg>
            <seg n="9c6f3939">
              Vi har en sorts de facto-situation där många av dem redan i dag
              får sjukvård i Sverige. Vi har dessutom att utgå från de internationella
              konventioner som säger att små barn har rätt att gå i skola. Det
              har varit viktigt för Miljöpartiet och för mina alliansvänner,
              och detta har jag lyssnat in.
            </seg>
            <seg n="d5bfb992">
              Jag tycker att det är en viktigare väg att välja än den som jag
              uppfattar att Jimmie Åkesson och Sverigedemokraterna står för
              som inte ser den här typen av humana behov utan mer strävar efter
              en mycket mer restriktiv eller till och med stängd politik när
              det gäller möjligheter att komma in i Sverige.
            </seg>
          </u>
          <note type="speaker" n="9469ed54">
            Anf. 62 JIMMIE ÅKESSON (SD):
          </note>
          <u who="unknown" xml:id="i-2fb63ad4bb536bc9-1" n="0b9fff44">
            <seg n="56e0de09">
              Fru talman! Ytterst handlar det om trovärdigheten i migrationspolitiken
              som jag menar skadas allvarligt om det inte är så att negativa
              beslut för asylsökande i beslutsprocessen inte också får direkta
              konsekvenser, vilket de inte får.
            </seg>
            <seg n="fb66fa3b">
              Nu innebär det att man belönar dem som struntar i myndighetsbeslut
              och gömmer sig undan myndigheter och straffar dem som följer myndighetsbeslut
              och lämnar landet när de får ett sådant beslut. Den reglerade
              invandringspolitik som statsministern talar om tappar all trovärdighet
              i och med detta.
            </seg>
            <seg n="4386ba5e">
              Vi har också sett att det finns krav från samarbetsparten Miljöpartiet
              om en ny amnesti för illegala invandrare. Är det dit vi är på
              väg? Det verkar så. Vi ser också att antalet illegala invandrare
              ökar för varje år.
            </seg>
            <seg n="21e81807">
              Hur tänker sig statsministern att man ska kunna lösa den problematiken?
              Om det nu är så att statsministern ser det som en problematik,
              jag vet inte. Hur ska den kunna lösas om man samtidigt underlättar
              för illegala invandrare att vistas i Sverige?
            </seg>
          </u>
          <note type="speaker" n="a3214ad7">
            Anf. 63 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-25" n="b66e21b0">
            <seg n="5c52844c">
              Fru talman! För det första anser jag att Sverige har berikats
              som nation av att människor har kunnat komma hit från andra länder.
              Det gäller min egen släkt om man går tillbaka, och det gäller
              många andra svenskar. Det har gjort Sverige till ett mer spännande
              och rikare samhälle.
            </seg>
            <seg n="239ab52c">
              Jag gör dessutom bedömningen när vi tittar framåt i tiden att
              Sverige kommer att behöva arbetskraft som inte bara utgår från
              hur befolkningen själv föder barn för att klara välfärdsutmaningar
              och tillväxtutmaningar. Det gäller för övrigt inte bara Sverige
              utan stora delar av Europa.
            </seg>
            <seg n="f1de551e">
              Det är bättre ju mer ordnad och legal grund för migration vi
              har. Just det faktum att den är ordnad och har regler som ska
              efterlevas gör att det i en del fall finns människor som får vänta
              väldigt länge på besked och en del människor som inte helt fullt
              accepterar dessa besked. Så fungerar den mänskliga konstitutionen.
            </seg>
            <seg n="b77ac720">
              Ställd inför detta måste vi göra humana avvägningar. Ska människor
              i beråd få rätt till sjukvård? Ska deras barn som inte rimligen
              har varit med och fattat dessa beslut få rätt till skolgång? Vårt
              svar är ja, och Jimmie Åkessons är nej. Sedan får människor väga
              vad som är mest humant och vilken politik Jimmie Åkesson står
              för.
            </seg>
            <seg n="523a6d6d">
              Pakt för euron
            </seg>
          </u>
          <note type="speaker" n="b4380c39">
            Anf. 64 LARS OHLY (V):
          </note>
          <u who="Q262285" xml:id="i-9212d693e56f8e72-0" n="77467fb5">
            <seg n="97027c76">
              Fru talman! Vi hade en folkomröstning och Sverige skulle ansluta
              sig till euron 2003. Det är inte fel att beskriva det som folkets
              nej som vann över elitens ja. Det var dessutom ganska tydligt.
              Man skulle kunna säga att det var en jordskredsseger. Men eliten
              ger sig aldrig. Man vill på olika vis försöka få med Sverige så
              långt det går.
            </seg>
            <seg n="9902020a">
              Nu har en ny konstruktion sett dagens ljus som kallas En pakt
              för euron. Konsekvenserna är EU ger sig rätten att ingripa till
              exempel i lönebildningen i fall Sverige skulle gå med. Det innebär
              krav på ytterligare avregleringar och privatiseringar, höjd pensionsålder
              och annat.
            </seg>
            <seg n="1676232a">
              Det borde vara självklart för de flesta, eftersom det är frivilligt,
              att Sverige borde stå utanför. För en majoritet i Sveriges riksdag
              är det också det. Det visade sig på finansutskottets möte i morse.
              Däremot är det inte det för regeringspartierna.
            </seg>
            <seg n="0a5669df">
              Min fråga till Fredrik Reinfeldt är därför: Kommer du att se
              till att vi håller oss utanför En pakt för euron?
            </seg>
          </u>
          <note type="speaker" n="1a24db50">
            Anf. 65 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-26" n="b66e21b0">
            <seg n="1e3ef764">
              Fru talman! Lars Ohly vill inte hålla sig utanför pakten för
              euron. Han vill hålla sig utanför EU. I Lars Ohlys värld är det
              enklare. Det är bara att lämna alltihop.
            </seg>
            <seg n="d0290d7d">
              Vår utgångspunkt är att denna pakt för euron inte medför det
              som Lars Ohly hävdar. Det fanns en oro för att man skulle börja
              diskutera koordinering av sådant som är inom ramen för nationell
              suveränitet inklusive lönebildning. Det är vår uppfattning att
              det inte lämpar sig att ligga på EU-nivå.
            </seg>
            <seg n="2827f409">
              Här gäller den svenska modellen och ansvarstagande från sociala
              partner. Det är likadant när det gäller höjd pensionsålder. Man
              respekterar här varje nations rätt att fatta sina egna beslut.
              Pakten är också nu skriven på ett sätt så att den gör det. Den
              har till och med flera tydliga skrivningar som säger att det snarare
              handlar om att jämföra olika länders lösningar med respekt för
              nationell suveränitet.
            </seg>
            <seg n="7cff1796">
              Jag ska i EU-nämnden nästa onsdag presentera regeringens syn.
              Men vi kommer inte att kunna agera med mindre än att vi har stöd
              i riksdagen. Min bedömning är att Sverige inte kommer att ha den
              typen av stöd för att ansluta oss vid toppmötet i slutet av nästa
              vecka.
            </seg>
          </u>
          <note type="speaker" n="532378fe">
            Anf. 66 LARS OHLY (V):
          </note>
          <u who="Q262285" xml:id="i-9212d693e56f8e72-1" n="77467fb5">
            <seg n="90b66aa8">
              Fru talman! Det pakten kommer att innebära är tydliga rekommendationer
              om att decentralisera lönebildningen och att använda lönebildningen
              i den offentliga sektorn för att hålla nere löneökningar i den
              privata sektorn. I klartext handlar det om krav på ytterligare
              privatiseringar och avregleringar. Skatt på arbete ska sänkas,
              och pensioner, hälsoväsende och socialt skydd ska ses över. Pensionsåldern
              bör höjas, och möjligheterna till förtida pension begränsas. Det
              finns med i pakten för euron.
            </seg>
            <seg n="73afac97">
              Svenska folket sade mycket tydligt nej till euron. Vi vill inte
              vara med i denna pakt för en borgerlig och nyliberal ekonomisk
              politik. Nu finns det inte stöd i riksdagen för ett svenskt deltagande.
              Jag tolkar statsministerns svar som att du kommer att åka ned
              och säga: Sverige står utanför. Det välkomnar jag och sannolikt
              också en stor majoritet av svenska folket.
            </seg>
          </u>
          <note type="speaker" n="b76c6684">
            Anf. 67 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-27" n="b66e21b0">
            <seg n="61871016">
              Fru talman! Det kan vara på sin plats att upplysa detta svenska
              folk om att det inte står det som Lars Ohly hävdar. Det är mycket
              tydligt inskrivet att man inte kommer att gå på tvärs med nationell
              suveränitet i dessa frågor. Det nämns vid flera tillfällen. Det
              ska ses som ett sätt att kunna jämföra ansträngningar.
            </seg>
            <seg n="d76152ab">
              Man kan ställa sig frågan: Vad är då problemet? Problemet är
              att vi tappar konkurrenskraft i Europa och att en lång rad av
              Europas länder har djupgående strukturella problem och problem
              med offentliga finanser. Därför måste man komma ur den situationen.
              Vi måste få fram fler jobb och mer pengar till välfärd.
            </seg>
            <seg n="cc680cfd">
              Detta handlar inte särskilt mycket om Sverige. Sverige beskrivs
              nu som EU:s kanske bäst skötta ekonomi med bäst tillväxtsiffror
              och mig veterligen det enda land som dessutom troligtvis har överskott
              i sina offentliga finanser. Men för många andra länder ser det
              ut på det sättet.
            </seg>
            <seg n="68bcdef3">
              Vi tänker inte agera på ett sätt så att vi inte har stöd i riksdagen.
              Jag har också haft invändningar mot delar av processen, och jag
              har invändningar mot Lars Ohlys sätt att beskriva det. Men det
              är min avsikt att säga att Sverige inte är redo att gå in i detta
              givet hur det ser ut i riksdagen när jag kommer ned till mötet
              nästa torsdag och fredag.
            </seg>
            <seg n="85370b7c">
              Skolresultaten
            </seg>
          </u>
          <note type="speaker" n="d8a3792b">
            Anf. 68 OSKAR ÖHOLM (M):
          </note>
          <u who="Q6256794" xml:id="i-099f1a9f106d542d-0" n="89c45a04">
            <seg n="66674934">
              Fru talman! I den senaste PISA-undersökningen där man jämför
              15-åriga elevers kunskaper i skolan ser vi att resultaten i Sverige
              fortsätter att halka efter. Vi gör det både i jämförelse med tidigare
              svenska resultat men också i jämförelse med andra länder. Så har
              det sett ut de senaste tio åren. Dessutom vet vi att de senaste
              20 åren har elevers sociala bakgrund blivit allt viktigare för
              vilka resultat de får i skolan.
            </seg>
            <seg n="e8ef89a2">
              Nu genomförs många stora skolreformer de kommande åren. Frågan
              är hur långt de räcker. I den allmänna debatten förs nu fram krav
              på allt från ett återförstatligande av skolan till mer av katederundervisning
              för att komma till rätta med det. Min fråga till statsministern
              är: Hur ser statsministern på kunskapsuppdraget i den svenska
              skolan?
            </seg>
          </u>
          <note type="speaker" n="c95bf410">
            Anf. 69 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-28" n="b66e21b0">
            <seg n="0d961a30">
              Fru talman! Låt mig säga det uppenbara att den svenska skola
              som elever i dag går i väldigt ofta är produkter av beslut som
              fattades på 70- och 80-talet. Så ser fördröjningarna ut när man
              fattar beslut. Vem som sedan går i den skolan blir resultatet.
            </seg>
            <seg n="dcf21126">
              Resultaten är inte rillräckligt bra. Det är det inte i ett land
              där uppemot var tredje 20-åring inte har fullgångna gymnasiestudier,
              antingen för att de har hoppat av eller för att de inte har fullständiga
              gymnasiebetyg. Det är bra för dem, och det är inte rätt start
              i ett modernt arbetsliv som är mycket krävande och som rimligen
              inte kommer att bli mindre krävande.
            </seg>
            <seg n="fa4c0037">
              Därför har regeringen dragit slutsatsen att vi måste reformera
              den svenska skolan och bli tydligare med kunskapsuppdraget. Precis
              som Oskar Öholm nämnde kommer många av dessa reformer i år. Därför
              kommer nya läroplaner. Därför kommer nya satsningar på lärare
              och därför kommer ett nytt betygssystem som kommer att ha fler
              steg, komma tidigare och ge mer av stöd till elever i kunskapsinlärning.
            </seg>
            <seg n="b2473842">
              Den kanske viktigaste förändring vi gör är att uppmuntra till
              mer av kunskaper när det gäller praktisk yrkesförberedande utbildning.
              Kommer detta att förändra saker? Ja, alldeles säkert. Problemet
              är att det tar lång tid innan vi ser förändringar i resultaten.
            </seg>
          </u>
          <note type="speaker" n="67417bbd">
            Anf. 70 OSKAR ÖHOLM (M):
          </note>
          <u who="Q6256794" xml:id="i-099f1a9f106d542d-1" n="89c45a04">
            <seg n="0ba419bf">
              Fru talman! Jag tackar för svaret. Så där är det när man tittar
              på både vad som händer i skolan och när de unga senare kommer
              ut på arbetsmarknaden och ska få sitt första jobb.
            </seg>
            <seg n="b828d11e">
              Om man tittar vidare på denna del och tar de förslag som kommer
              utöver reformerna, alltifrån återförstatligande och andra diskussioner:
              Vilka kunskaper och vilka verktyg finns för att bemästra en värld
              som blir allt svårare att klara sig i som ung? Och hur ser kopplingarna
              mellan skola och arbetsmarknad ut enligt statsministern när det
              handlar om att ta sig in på arbetsmarknaden? Vad är utmaningarna
              framåt?
            </seg>
          </u>
          <note type="speaker" n="1af6a51e">
            Anf. 71 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-29" n="b66e21b0">
            <seg n="f981f249">
              Fru talman! Vi har gått från en skola som var likartat uppbyggd
              för alla elever. Därav kommer kanske begreppet katederundervisning.
              Där satt elever och möttes av samma typ av utbildning som om de
              hade samma förutsättningar.
            </seg>
            <seg n="d5fe5f84">
              Men vi har lärt oss att så ser inte människan ut. Pojkar och
              flickor och enskilda individer är olika och behöver därför möta
              en skola där lärare har resurser, kunskap och tid att fånga upp
              varje elev från den enskilda elevens egen begåvning. Så ska den
              svenska skolan fungera. Man ska hitta sin väg i livet, få sina
              verktyg för att kunna utvecklas som människa och rimligen kunna
              hitta sin plats i arbetslivet.
            </seg>
            <seg n="ecb43941">
              Det är därför jag återigen vill inskärpa att vi kanske alltför
              mycket tittar på teoretisk kunskapsbildning. Vi har stora behov
              på vår svenska arbetsmarknad och stort kunnande när det gäller
              praktiska yrkesförberedande program. De behöver bli av bättre
              kvalitet. Vi behöver också lärlingskontrakt för att stödja de
              ungas väg in i arbetslivet. Det tar vi fram nu till hösten.
            </seg>
            <seg n="83095b64">
              Flygförbudszon över Libyen
            </seg>
          </u>
          <note type="speaker" n="520e23af">
            Anf. 72 ALLAN WIDMAN (FP):
          </note>
          <u who="Q4731041" xml:id="i-1fa9f98710b6b3d8-0" n="c4fc01a0">
            <seg n="3b7007ad">
              Fru talman! Mina tankar, i likhet med många andras, går denna
              dag till den tragedi som sannolikt just nu utspelar sig i Libyen.
              Jag har lyssnat till den återrapportering som statsministern alldeles
              nyss gjorde för riksdagen och till hans svar på frågor om detta.
            </seg>
            <seg n="99ff45ef">
              Det är alldeles korrekt att Sverige i dag inte sitter vid säkerhetsrådets
              bord. Det är också korrekt att Sverige inte är medlem av Nato.
              Men dessa förhållanden kan ändå med förlov sagt inte förhindra
              oss från att ha en uppfattning i själva sakfrågan. Jag skulle
              gärna vilja veta av statsministern var Sverige står i frågan om
              flygförbudszon eller inte. Vad är vår uppfattning?
            </seg>
          </u>
          <note type="speaker" n="329ab4ec">
            Anf. 73 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-30" n="b66e21b0">
            <seg n="25e86b5d">
              Fru talman! Min återrapportering handlade om att vi inte tycker
              att EU ska fatta beslut om detta. Jag ser militär expertis som
              i det läge vi nu befinner oss med överste Khadaffis trupper som
              rycker fram mot en militärt svagare opponent i östra Libyen ifrågasätter
              huruvida en flygförbudszon är det militära svar som förslår. Snarare
              säger man att det förmodligen är en annan och mer omfattande militär
              kapacitet som måste användas.
            </seg>
            <seg n="c525b482">
              Vår utgångspunkt är att om det ska göras så måste det göras med
              stöd i regionen och med tydligt besked i FN:s säkerhetsråd. Dessutom
              måste någon räcka upp handen och säga: Vi har den militära kapaciteten!
              Denna någon är för mig rimligen Nato och möjligen USA, men nära
              nog ingen annan. Det är det besked som vi har givit i dag.
            </seg>
          </u>
          <note type="speaker" n="0bd16372">
            Anf. 74 ALLAN WIDMAN (FP):
          </note>
          <u who="Q4731041" xml:id="i-1fa9f98710b6b3d8-1" n="c4fc01a0">
            <seg n="dc1a7eac">
              Fru talman! Jag är naturligtvis helt överens med statsministern
              om att en förutsättning för militärt ingripande oavsett vem som
              svarar för det måste vara att det finns ett tydligt mandat från
              FN:s säkerhetsråd.
            </seg>
            <seg n="9637d337">
              Min fråga gällde dock vilken uppfattning den svenska regeringen
              har när det gäller huruvida säkerhetsrådet nu bör agera eller
              inte. Det är riktigt att det finns militära experter som säger
              att tiden nu mycket snabbt rinner ut. Men det finns också de som
              framhåller att bara det att man undviker flygbombningar av Benghazi
              kommer att ge människor tid och minska det mänskliga lidandet
              avsevärt. Frågan är alltså fortfarande relevant.
            </seg>
          </u>
          <note type="speaker" n="73371655">
            Anf. 75 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-31" n="b66e21b0">
            <seg n="c2901a74">
              Fru talman! Det pågår just nu diskussioner i FN:s säkerhetsråd.
              Förslag har lagts fram av Libanon tror jag att det är med stöd
              av Frankrike och Storbritannien. Vi bör notera att det finns rimliga
              invändningar som har rests av Tyskland, USA, Kina och Indien som
              är av ett slag att de handlar om med vilken kapacitet och till
              vilken nytta detta ska göras. Då talar man inte bara om flygförbudszon,
              utan här talas också om andra typer av flygoperationer. Men jag
              tror att vi ska vara på det klara med att i ett läge där Khadaffis
              trupper rycker närmare Benghazi talar man också om att det möjligen
              kan övergå i behov av att sätta in marktrupp. Det är någonting
              som världen har viss erfarenhet av. Det är mycket komplicerat
              och mycket resurskrävande. Det är ett vågspel eftersom det oftast
              gör att operationer tar längre tid och får andra konsekvenser
              än vad man först har avsett och tänkt sig. Det gör att många nu
              tänker klokt och inte agerar för snabbt. Man måste kunna ta konsekvensen
              av hela handlandet.
            </seg>
            <seg n="c7f51076">
              Sveriges regering anser att detta inte kan göras med mindre än
              att den samsyn finns i FN:s säkerhetsråd som just nu verkar saknas.
              Då tycker vi inte att enskilda länder ska agera utan den typen
              av stöd.
            </seg>
            <seg n="3d9e8941">
              Den svenska kärnkraftssäkerheten
            </seg>
          </u>
          <note type="speaker" n="8d5f1597">
            Anf. 76 ROGER TIEFENSEE (C):
          </note>
          <u who="Q6210672" xml:id="i-add40db6249341b1-0" n="c7788f76">
            <seg n="f4971fc4">
              Fru talman! Vi känner alla naturligt nog en oro för händelserna
              i Japan och även ett djupt deltagande i de svårigheter det japanska
              folket nu går igenom. Denna oro väcker en diskussion om den svenska
              kärnkraftssäkerheten.
            </seg>
            <seg n="fb32a197">
              Säkerhetsarbetet i de svenska kärnkraften är ett ständigt pågående
              arbete. Alliansens energiöverenskommelse innebar både ökade säkerhetskrav
              och ökade krav på ekonomisk säkerhet. Den innebär också ett minskat
              beroende av kärnkraft tvärtom vad som felaktigt påstods här tidigare
              genom att man bygger ut ett tredje ben, som statsministern har
              påpekat.
            </seg>
            <seg n="10c031b4">
              I ljuset av det som sker i Japan är det självklart att dra lärdom
              av händelserna och erfarenheterna. Min fråga till statsministern
              gäller vilka processer som pågår och vilka processer som kan sättas
              i gång för att dra lärdom av händelserna i Japan.
            </seg>
          </u>
          <note type="speaker" n="e90eecbc">
            Anf. 77 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-32" n="b66e21b0">
            <seg n="a5e5eb73">
              Fru talman! Miljöminister Andreas Carlgren har påpekat att det
              ständiga uppdrag vi har åt kringliggande myndigheter och kärnkraftsoperatörer
              att sätta säkerhetsarbetet främst och att ständigt vara närvarande
              och utveckla säkerhetsarbetet också ska göras av Strålsäkerhetsmyndigheten
              just med utgångspunkt i det som nu sker i Japan.
            </seg>
            <seg n="c0103a06">
              Vi vet att det är illa. Men det är viktigt att tänka på att vi
              ännu inte vet hur illa det kommer att bli. Vi vet att vi har nya
              lärdomar att dra. Nu påverkas naturligen detta av att det är aggregat
              som ligger i en jordbävningszon och är påverkade av en tsunami.
              Men det gör ändå att vi alltid måste ha attityden att säkerheten
              förstärks av ny kunskap. Det ska användas även i detta fall. Det
              är regeringens uppfattning att det särskilt ska sägas till Strålsäkerhetsmyndigheten
              att den har detta uppföljningsansvar.
            </seg>
          </u>
          <note type="speaker" n="5c99aa1b">
            Anf. 78 ROGER TIEFENSEE (C):
          </note>
          <u who="Q6210672" xml:id="i-add40db6249341b1-1" n="c7788f76">
            <seg n="4ed10fba">
              Fru talman! Jag tackar för svaret. Man kan konstatera att man
              har samlat strålsäkerhetsansvaret under en myndighet. Det var
              delat på två tidigare.
            </seg>
            <seg n="80e1eb38">
              Det som hände i Japan var en jordbävning och en tsunami, men
              den faktiska orsaken var ett elavbrott. Hur ser statsministern
              på det? Det är något som skulle kunna hända i Sverige kanske inte
              en tsunami och en jordbävning, men väl ett elavbrott. Vilka lärdomar
              kan vi dra av det?
            </seg>
          </u>
          <note type="speaker" n="25731feb">
            Anf. 79 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-33" n="b66e21b0">
            <seg n="02e254bc">
              Fru talman! Det är att ständigt lära sig att förutse det oförutsägbara.
              I det här fallet är det en naturlig utgångspunkt. Vad sker vid
              elbortfall, till exempel?
            </seg>
            <seg n="bd3ebd0f">
              Jag vill påpeka att det inte är någon ny sak att vi har talat
              om för svensk kärnkraftsindustri och för kringliggande myndigheter
              att de ständigt ska utveckla säkerhetstänkandet och ständigt agera,
              precis som Roger Tiefensee också påpekade, med resurser för att
              höja säkerheten. Det blir naturligen också effekten denna gång.
              Det är därför de har fått uppdraget. Det kommer säkert att innehålla
              bland annat de aspekter som Roger Tiefensee här har fört fram.
            </seg>
            <seg n="aa2f5ef7">
              Servicekontor
            </seg>
          </u>
          <note type="speaker" n="6624211d">
            Anf. 80 ANDERS ANDERSSON (KD):
          </note>
          <u who="Q5553885" xml:id="i-6f3d9c5c683e5953-0" n="d456037e">
            <seg n="55d3fcf6">
              Fru talman! Min fråga till statsministern handlar om något som
              har engagerat många pensionärer runt om i landet de senaste veckorna.
              Det gäller servicekontoren där Försäkringskassan samverkar.
            </seg>
            <seg n="0780b809">
              För tre år sedan inrättades en samverkan mellan Försäkringskassan,
              Arbetsförmedlingen och Skatteverket. Det ledde till att det nu
              finns ca 100 servicekontor runt om i landet som ger äldre människor
              betydelsefull service. Det är servicekontor som ger möjlighet
              till rådgivning och hjälp direkt. Öga mot öga kan man där få hjälp
              med blanketter och annat som man funderar över. Man får veta hur
              man på bästa sätt och på rätt sätt gör olika ansökningar.
            </seg>
            <seg n="7eaedd58">
              Vi upplever att den nu aviserade besparingen hos Försäkringskassan
              slår undan benen på dessa servicekontor, och jag kan samtidigt
              se att det finns ett oerhört värde här. Jag beklagar om det är
              så att den utveckling mot en medborgarriktad service som vi har
              sett nu undanröjs.
            </seg>
            <seg n="63e9fdc9">
              Min fråga till statsministern är: Vilket värde tror statsministern
              att de här lokala servicekontoren har för äldre och andra grupper?
            </seg>
          </u>
          <note type="speaker" n="5a3c9b9c">
            Anf. 81 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-34" n="b66e21b0">
            <seg n="37340b0e">
              Fru talman! Jag tror att människor i alla lägen uppskattar att
              det finns närhet till den service och till det stöd och den hjälp
              som man behöver i samhället.
            </seg>
            <seg n="199b33e2">
              I det specifika fallet är det så att regeringen vid ett par tillfällen
              har skjutit till extraanslag till Försäkringskassan för att möta
              en ibland utsatt situation när det gäller bland annat ärendebehandling.
              En del av detta har varit tillfälliga pengar, och tillfälliga
              pengar tar ju slut. Det är inte en beslutad besparing från regeringens
              sida, utan det handlar snarare om att det är tillfälliga anslag
              som inte förlängs.
            </seg>
            <seg n="b9983281">
              I Sverige fungerar självständiga myndigheter så att de får instruktioner
              av oss att hålla budget, och inom ramen för det ansvar de har
              får de presentera hur det är tänkt att gå till. Det är det som
              bland annat har varit under diskussion här.
            </seg>
            <seg n="80cc1e54">
              När det gäller huruvida det som har presenterats fullföljs måste
              jag hänvisa till ansvarig myndighet och till ansvarigt statsråd,
              som jag också vet har redovisat för en del diskussioner som har
              förts i ärendet.
            </seg>
          </u>
          <note type="speaker" n="e4ea5edb">
            Anf. 82 ANDERS ANDERSSON (KD):
          </note>
          <u who="Q5553885" xml:id="i-6f3d9c5c683e5953-1" n="d456037e">
            <seg n="48ca2dfc">
              Fru talman! Tack för svaret, statsministern! Jag uppskattar den
              markering om vikten av närhet som statsministern gör. Jag tror
              att medborgarna uppskattar den reform som genomfördes för tre
              år sedan när vi byggde upp servicekontor på det här sättet.
            </seg>
            <seg n="a5b1c97e">
              Statsministern hänvisade till det ansvariga statsrådet, men för
              mig och för många upplevs det som orimligt att en besparing på
              200 miljoner på ett anslag till Försäkringskassan på 7 364 miljoner
              skulle slå undan den service och den närhet som har varit betydelsefull
              inte minst för äldre och människor som inte har datavana och som
              behöver den här hjälpen för att känna att de är en del av samhället.
            </seg>
            <seg n="8c2bb6c7">
              Jag skulle gärna se att det blir en politisk opinionsbildning,
              och kanske även statsministern kan bidra till detta.
            </seg>
          </u>
          <note type="speaker" n="6393f5df">
            Anf. 83 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-35" n="b66e21b0">
            <seg n="13efa490">
              Fru talman! Jag deltar gärna i olika former av politisk opinionsbildning,
              men när vi svarar på frågor är det viktigt att vi är tydliga med
              hur ansvarsförhållandena ser ut. Regering och riksdag anslår ett
              anslag för förvaltning av Försäkringskassans olika arbetsuppgifter.
              Inom ramen för det får Försäkringskassan se till att ta sitt budgetansvar.
              Det ligger på ledningen för Försäkringskassan. Det är en sådan
              diskussion som förs här. Detta är tillfälliga pengar som tas tillbaka.
              Det är alltså inte en utpekad besparing som regeringen har föreslagit,
              utan det har handlat om tillfälliga resurser som inte förlängs.
            </seg>
            <seg n="3bd9e128">
              Som jag påpekade är det socialförsäkringsminister Ulf Kristersson
              och ansvariga inom Försäkringskassan som får föra den här diskussionen
              vidare och redogöra för vilken grund man har haft för sina olika
              förslag.
            </seg>
            <seg n="3c60e5ff">
              Gruvbrytningen i Svappavaara
            </seg>
          </u>
          <note type="speaker" n="bc057be8">
            Anf. 84 MARIA STENBERG (S):
          </note>
          <u who="Q4980261" xml:id="i-72f68199478c191a-0" n="87b4da26">
            <seg n="0129ac3c">
              Fru talman! Min fråga till statsministern handlar om gruvbrytningen
              i Svappavaara. Förhoppningsvis vet statsministern att Miljööverdomstolen
              har lämnat sitt besked, och nu finns det ett hundratal människor
              boende i Svaappavara som undrar hur det ska gå med jobben och
              framtiden.
            </seg>
            <seg n="1b447dfc">
              Att gruvbrytning har en stor inverkan på omgivningen är klart,
              och noggranna prövningar av tillstånd ska alltid ske. Men samtidigt
              kan inte handläggningstider och olika processer få kasta människor
              mellan hopp och förtvivlan oavsett av vad man tycker om gruvbrytningen
              och dess påverkan på omgivning och miljö. En sammanhållen process,
              handläggningstider som är acceptabla och regelverk som är begripliga
              är nödvändiga.
            </seg>
            <seg n="108ca2aa">
              Min fråga till statsministern blir om han och hans regering har
              några besked att lämna både till människorna som bor i Svappavaara
              och till gruvföretaget när det gäller vad som ska ske nu. På vilket
              sätt arbetar regeringen med till exempel process- och regelsystemfrågor
              när det gäller tillståndsgivningen för gruvbrytning?
            </seg>
          </u>
          <note type="speaker" n="99e26bdc">
            Anf. 85 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-36" n="b66e21b0">
            <seg n="cfe6444d">
              Fru talman! Det har jag inte underlag för att ge några besked
              om. På frågeställarens sätt att beskriva det verkar det dessutom
              som om det har funnits ett domstolsutslag att ta med i beräkningen.
              I Sverige fungerar det så att jag inte överprövar domstolsutslag.
              Det är riksdagen som fattar beslut om de lagar som ligger till
              grund för att man ska kunna prospektera för gruvbrytning i Sverige.
              Till detta finns överklagandemöjligheter kopplade som människor
              runt om i Sverige i stor utsträckning brukar begagna sig av. Det
              beror på att det alltid är en svår avvägning mellan det som kan
              ge jobb, produktion och tillväxt och miljöhänsyn och en känsla
              av att det finns risker förknippade med detta. Det känner vi igen
              från gruvbrytning men också från mycket annan energiproduktion
              och annan industriverksamhet runt om i Sverige.
            </seg>
            <seg n="518bea04">
              Jag känner inte till exakt hur avvägningar har sett ut här. Finns
              det ett domstolsutslag är vi av konstitutionen förhindrade att
              överpröva det i den här typen av frågestunder.
            </seg>
            <seg n="c23a9c9c">
              Storstädernas bostadsmarknad
            </seg>
          </u>
          <note type="speaker" n="c9dca73a">
            Anf. 86 FREDRICK FEDERLEY (C):
          </note>
          <u who="Q513301" xml:id="i-f190b2aff58349c8-2" n="0e172a89">
            <seg n="7b0ce43a">
              Fru talman! Låt oss kliva tillbaka till den svenska debatten.
              Trots allt står vi fortfarande inför ganska stora utmaningar här
              i Sverige. Det är många av kollegerna som har lyft upp de internationella
              perspektiven och kärnkraftsfrågan.
            </seg>
            <seg n="e1c092d8">
              Jag skulle vilja ställa en fråga om situationen på storstädernas
              bostadsmarknad. Där kan vi se otroligt stora utmaningar, som till
              exempel att en ung människa inte kan få tag på en lägenhet om
              man inte har möjlighet att låna pengar till detta.
            </seg>
            <seg n="08c525d4">
              Vi kan också se att den reglerade hyressättningen har kommit
              att utsätta bostadsmarknaden för ett otroligt ombildningstryck
              där allt fler hyresrätter kommer att bli bostadsrätter eftersom
              det egentligen är det enda sättet man i dag har att skapa sig
              en förmögenhet och kunna äga sitt boende framöver.
            </seg>
            <seg n="619363a2">
              Jag undrar om regeringen och statsministern har någon syn på
              vad vi framöver kan göra för att dels behålla en hyresrätt värd
              namnet i våra storstäder, dels skapa fler boendemiljöer för många
              fler människor som längtar efter att få flytta till staden.
            </seg>
          </u>
          <note type="speaker" n="421db4ca">
            Anf. 87 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-37" n="b66e21b0">
            <seg n="d091442a">
              Fru talman! Utgångspunkten är att det finns ett inflyttningstryck
              mot våra storstäder och universitetsorter, inte minst Helsingfors,
              och att det har byggts för lite under många år. Vi kan dock notera
              att en bostadsproduktion har kommit i gång nu. Vi får gå långt
              tillbaka för att hitta en motsvarighet till denna. Det sker nu
              i en sådan omfattning att det redan tidigt börjat talas om svårigheter
              att hitta arbetskraft för att bygga i den takt som det nu finns
              underlag för och efterfrågan på.
            </seg>
            <seg n="ea180f5c">
              Då är det, som jag har påpekat i andra sammanhang, viktigt att
              det finns en fungerande marknad för hyresrätter av det enkla skälet
              att det ofta är grunden för en välfungerande rörlighet på arbetsmarknaden.
              För människor som inte har stort eget kapital och kanske rör sig
              just bara för att kunna få ett jobb är det just hyresrätten som
              kan bli vägen in både till bostadsmarknaden och till arbetsmarknaden.
            </seg>
            <seg n="b5f6c23c">
              Bygga mer, brukar vara ett svar. Det är givet. Ökad rörlighet
              och att man använder de bostäder som finns är också väldigt centralt.
              Det kan man försöka uppmuntra på olika sätt. Jag tror att en del
              överenskommelser som nu har slutits på bostadsmarknaden hjälper
              till att förbättra situationen.
            </seg>
            <seg n="592708af">
              Bostadsbrist
            </seg>
          </u>
          <note type="speaker" n="8891c691">
            Anf. 88 MONICA GREEN (S):
          </note>
          <u who="Q3358763" xml:id="i-7097abab32bc001c-0" n="65acbd7a">
            <seg n="5b269256">
              Fru talman! Jag tänkte också prata om bostadsbristen. Vi ser
              hur många ungdomar det sitter på läktaren. Flera av dem vill säkert
              snart flytta hemifrån. I dag finns det svårigheter för unga att
              skaffa sig en bostad på väldigt många håll. Det gäller inte bara
              Helsingfors, Göteborg och Malmö, utan det finns många städer där
              det råder brist på lägenheter som unga har råd att bo i. Man tänker
              kanske inte i första hand på en bostadsrätt, utan man ska ha råd
              att bo.
            </seg>
            <seg n="406b8d3d">
              Förra veckan hade vi ett antal frågestunder med Anders Borg i
              finansutskottet. Han sade att vi inte kan stimulera bostadssektorn
              mer eftersom det kan blir för många byggnadsjobb och så vidare.
              Det kan alltså bli en överhettning i ekonomin.
            </seg>
            <seg n="78d79b7e">
              Men ROT-avdraget är ju en stimulans i byggsektorn, så egentligen
              har regeringen valt att premiera dem som har villor och äger någonting.
            </seg>
            <seg n="9fa4f551">
              Attefall säger däremot något helt annat. Han säger att det ska
              satsas på bostäder. Hur är det egentligen?
            </seg>
          </u>
          <note type="speaker" n="a31376fe">
            Anf. 89 Statsminister FREDRIK REINFELDT (M):
          </note>
          <u who="Q52920" xml:id="i-5380cd2d90f9aaa1-38" n="b66e21b0">
            <seg n="249ab85e">
              Fru talman! Det är ett sätt att försöka säga att det inte vore
              så väl ekonomiskt övertänkt att nu ytterligare föra till stimulanser
              till en byggsektor som redan signalerar kapacitetsbrist. Det enda
              man åstadkommer i ett sådant läge är att man får överhettning
              och inflation. Det innebär inte att det blir fler byggnadsarbetare
              utan att byggnadsarbetarna får jobba på sådant sätt att de inte
              hinner med och att det börjar uppträda inflationsimpulser. Därför
              måste man vara ansvarsfull.
            </seg>
            <seg n="9e5aaf5f">
              Nu går vi mot ett väldigt högt kapacitetsutnyttjande i byggsektorn.
              Det är mycket glädjande. Det gör att vi i realiteten bygger väldigt
              mycket just nu efter åratal då det inte har skett. Det grundar
              sig på överenskommelser som har gjorts på bostadsmarknaden och
              som gör det ekonomiskt möjligt att också bygga hyresrätter såväl
              som bostadsrätter. Jag tror att vi behöver alla upplåtelseformer.
            </seg>
            <seg n="992e2265">
              När det gäller yngre bör man kanske konstatera att de nyproducerade
              lägenheterna ofta är dyrare och att det för yngre därför ofta
              är viktigt att komma in i det äldre beståndet där kostnaderna
              kanske är lägre. För att möjliggöra det krävs viss rörlighet på
              bostadsmarknaden.
            </seg>
            <seg n="212efccb">
              Ekonomiska flaskhalsar
            </seg>
          </u>
          <note type="speaker" n="4e742866">
            Anf. 90 PETER PERSSON (S):
          </note>
          <u who="unknown" xml:id="i-dbabb1a3fe5e7745-0" n="998aa66a">
            <seg n="17626e6d">
              Fru talman! Det viktigaste vår nation har är människors vilja
              att arbeta. Ju fler människor vi har i arbete desto mer tillväxt
              och förutsättningar för välfärd och rättvis fördelning skapas
              det.
            </seg>
            <seg n="3f0d5b3a">
              Allt fler talar i dag om att det uppstått flaskhalsar i ekonomin.
              Det byggs, som tidigare frågeställare erinrade om, alltför få
              bostäder, vilket gör att inflyttningen till tillväxtområdena begränsas.
              Det saknas utbildade i flera branscher som expanderar. Det är
              brist på infrastruktur och trafikering, vilket gör att regionförstoringens
              kraft avtar.
            </seg>
            <seg n="595f11f3">
              Delar statsministern uppfattningen att det uppstått skilda flaskhalsar
              i vår ekonomi, vilket begränsar fullt resursutnyttjande?
            </seg>
          </u>
          <note type="speaker" n="38478857">
            Anf. 91 Statsminister FREDRIK REINFELDT (M):
          </note>
          <u who="Q52920" xml:id="i-6924a589d86761f2-1" n="b66e21b0">
            <seg n="c19427d5">
              Fru talman! Min uppfattning är att regeringen under senare år
              ganska konsekvent fört en politik som syftar till att utöka arbetsutbudet,
              göra det mer lönsamt att arbeta, sänka kostnaderna för att anställa
              samt uppmuntra till ökad rörlighet på arbetsmarknaden. Ett kvitto
              på detta är den arbetskraftsundersökning som kom i dag på morgonen
              och som visar en mycket kraftig sysselsättningsökning i Sverige.
              Vi har just nu den näst snabbast fallande arbetslösheten i hela
              Europeiska unionen. Särskilt glädjande är det att långtidsarbetslösheten
              ser ut att minska kraftigt.
            </seg>
            <seg n="edfda26c">
              Uppenbarligen har vi nått fram i många av våra reformer. Det
              finns emellertid alltid anledning att varna för flaskhalsar av
              olika slag. Det betyder att vi måste göra ännu mer arbetsutbudsstimulerande
              reformer, sådana som gör det än mer lönsamt att arbeta och än
              mer lönsamt att utbilda sig, samt att vi, på det sätt jag nämnde
              i ett tidigare svar, genom skolreformer måste möta det behov av
              arbetskraftskunnande som finns när det gäller praktiska yrkesutbildningar,
              detta genom att delvis göra om vår gymnasieskola och inrätta riktiga
              lärlingsutbildningar. Då tror jag att kapaciteten förstärks.
            </seg>
          </u>
          <note n="9c1477e9" type="speaker">
            Anf. 92 FÖRSTE VICE TALMANNEN:
          </note>
          <u who="unknown" xml:id="i-a47065b7c6c9f59b-1" n="b66e21b0">
            <seg n="fe5d21c9">
              Härmed är dagens frågestund slut, och vi tackar statsministern
              för hans medverkan.
            </seg>
          </u>
          <note n="baa3340c">
            11 § (forts. från 9 §) Allmänna motioner om beskattning av företag,
            kapital och fastighet (forts. SkU22)
          </note>
          <note type="speaker" n="52581fae">
            Anf. 93 JACOB JOHNSON (V):
          </note>
          <u who="Q5888881" xml:id="i-0617dde4160e00c7-0" n="dae3d2a8">
            <seg n="de933b3e">
              Fru talman! I dessa dagar har det varit mycket fokus på socialdemokrater
              och deras val av ny ordförande på kongressen nästa veckoslut.
              Jag önskar dem lycka till i deras val av ny partiledare. Jag känner
              många trevliga och goda socialdemokrater, till exempel skatteutskottets
              S-ledamöter, men ni får ursäkta, för när vi ska debattera skatter,
              fru talman, är min favoritsosse gamle Gustav Möller med sina berömda
              ord: Varje förslösad skattekrona är en stöld från folket. Detta
              uttryck använde jag mig av i förra veckans debatt, men det är
              lika aktuellt i dag eftersom de så kallade riskkapitalbolagens
              slöseri med, för att inte säga förskingring av, skattemedel avsedda
              för det svenska folkets välfärd även behandlas i dagens betänkande.
            </seg>
            <seg n="430a7736">
              I några initierade artikelserier i tidningarna Dagens Industri
              och Svenska Dagbladet har riskkapitalbolagens avancerade skatteplanering
              väl beskrivits. I denna ingår bland annat hur riskkapitalbolagen
              arbetar med så kallade räntesnurror, vilket innebär att bolagen
              låter sina dotterbolag, som arbetar med skattefinansierad välfärdsverksamhet,
              betala höga räntor på koncernbolagsinterna lån så att den svenska
              bolagsskatten kan minimeras samtidigt som de höga ränteintäkterna
              tas hem till moderbolaget, placerade i skatteparadis, och därmed
              undandras svensk beskattning.
            </seg>
            <seg n="788eb04e">
              I Vänsterpartiets reservation nr 3 i betänkandet föreslår vi
              att regeringen ska ta fram förslag som förhindrar företags möjligheter
              till skatteplanering med hjälp av ränteavdrag. Svenska skattepengar
              ska gå till välfärd efter behov i Sverige, inte till skatteparadis.
              Med detta, fru talman, yrkar jag alltså bifall till reservation
              nr 3.
            </seg>
            <seg n="73a828a7">
              Visserligen hänvisas det i betänkandet till den lagändring av
              inkomstskattelagen som gjordes för något år sedan för att stävja
              användningen av räntesnurror och även till det fortsatta arbete
              som bland annat pågår vid Skatteverket. Men som framgår av en
              promemoria som Skatteverket publicerade i frågan så sent som för
              några dagar sedan bedöms att de nya ränteavdragsbegränsningsreglerna
              haft viss effekt men mindre än man kunde förvänta sig.
            </seg>
            <seg n="06b0b960">
              I samma promemoria skriver verket att det generella grundproblemet
              är att det finns ett mycket stort incitament till att av skatteskäl
              etablera koncerninterna skuldförhållanden, som alltså möjliggör
              räntesnurrorna. Skatteverket nämner i sin promemoria också en
              möjlighet att få bukt med incitamentet för denna skatteplanering
              genom att låta koncerninterna ränteutgifter påverka beskattningen
              i den utsträckning som motsvarande beskattning sker hos mottagaren.
            </seg>
            <seg n="bc7fe4d6">
              I promemorian nämns ytterligare möjligheter, till exempel att
              införa ett slags anmälningsplikt, en så kallad disclosure-regel,
              för räntetransaktioner. Det är en lagstiftning som finns bland
              annat i anglosaxiska länder som USA och Storbritannien. Skatteverket
              tar vidare upp att man bör ändra den 10-procentsregel som finns
              när det gäller möjligheten för bolag att göra avdrag för räntor.
              Om ränteintäkten skattas till 10 procent någon annanstans får
              man göra ränteavdrag i Sverige. Vi har dock en bolagsskatt på
              26,3 procent. Skillnaden mellan 26 och 10 är drygt 15 procent,
              och så mycket kan man alltså skära emellan. Också detta bör man
              komma till rätta med.
            </seg>
            <seg n="e3ce4b38">
              En annan aspekt på den verksamhet som de så kallade riskkapitalbolagen
              nu bedriver med välfärdens pengar är, som tidningen Dagens Industri
              skriver i en av sina artiklar, att satsningarna på unga tillväxtbolag
              rasat i Sverige de senaste åren medan optimismen snabbt återkommit
              i utköpsbolagen, inte minst på grund av affärsmöjligheterna inom
              vård, skola, omsorg och nyss privatiserade apotek.
            </seg>
            <seg n="fee56f76">
              Det verkar som om riskkapitalisterna hellre skär guld med pennkniv
              från skattefinansierad välfärd än försöker utveckla ny teknologi
              och nytt företagande i Sverige. Kanske är det dags att använda
              benämningen säkerhetskapitalbolag, eller kanske skattekapitalbolag,
              i stället för riskkapitalbolag.
            </seg>
            <seg n="74379ef5">
              I övrigt, fru talman, begränsar jag mig till att markera att
              jag naturligtvis ställer mig bakom de två rödgröna reservationerna,
              nr 4 om tonnageskatt och nr 5 om uttagsskatt för vindkooperativ,
              som tidigare talare från Socialdemokraterna och Miljöpartiet väl
              har utvecklat. Jag avstår dock för tids vinnande från att yrka
              bifall till dessa, även om bifall redan har yrkats.
            </seg>
          </u>
          <note type="speaker" n="d7835aa1">
            Anf. 94 ULF BERG (M):
          </note>
          <note n="9edc601f">
            Fru talman! Jag börjar med att yrka bifall till skatteutskottets
            förslag i betänkande nr 22 som behandlar motioner om beskattning
            av företag, kapital och fastigheter.
          </note>
          <u who="Q5571416" xml:id="i-487011374bed59df-0" n="32d6098c">
            <seg n="0d259dbd">
              Jag kan konstatera att det finns ungefär 75 motioner som utskottet
              i vanlig ordning, höll jag på att säga avstyrker. Hela 60 motioner,
              av totalt drygt 75, har väckts av Alliansens ledamöter, och i
              ungefär hälften av dessa 60 motioner är det moderater som föreslår
              förbättringar, förändringar och liknande. Det är med andra ord
              bra motioner.
            </seg>
            <seg n="602ac02e">
              Alliansmajoriteten kan dock konstatera att regeringen redan beslutat
              om en företagsskatteutredning, och den ser vi naturligtvis an
              med stor tillförsikt. Utredningen ska främst se över beskattningen
              utifrån perspektivet att strukturomvandlingen i svensk ekonomi
              bör mötas genom goda skattemässiga villkor för företagande och
              investeringar i Sverige.
            </seg>
            <seg n="cc4e65e1">
              När jag och mina alliansvänner reser runt och gör våra besök
              i verkligheten pekar många på att det finns bekymmer i deras vardag
              som företagare upplever. Många motionärer har också motionerat
              om förslag på förbättringar, bland annat när det gäller riskkapital.
            </seg>
            <seg n="f35401d3">
              Flera småföretagare som jag träffar när jag är ute lyfter upp
              problematiken med att hitta medel till investeringar. Många gånger
              går det att hitta investeringsmedlen genom att sätta sin egen
              villa i pant ända upp till skorstenen, kanske för att investera
              i den hyvelmaskin som man behöver och som kanske kostar runt en
              miljon. Sedan vet vi vad som händer om det blir sämre tider. Kanske
              banken knackar på dörren och säger: Nu vill vi ha tillbaka lånet.
              Det kan sluta i att inte bara företaget hamnar på obestånd utan
              att man till och med får gå från hus och hem.
            </seg>
            <seg n="d07bd23b">
              Jag tycker det är väldigt bra att man tittar över vilka möjligheter
              som finns i första benet som utredningen kommer att titta på,
              nämligen lämna förslag på skatteincitament för att stimulera tillgången
              till riskkapital, antingen på bolagsnivå eller ägarnivå. Det ska
              komma ett delbetänkande den 31 januari 2012.
            </seg>
            <seg n="f28bf902">
              Det finns sådant jag verkligen, fru talman, tycker är värt att
              poängtera. Jag kan som exempel ta den lilla ledstångsfabriken
              i Rättvik, som beskriver just denna hyvelmaskin, som kanske kostar
              1 miljon. Kan företaget jobba ihop och se till att göra den investeringen
              och lågkonjunkturen sedan kommer, då vi inte behöver så mycket
              ledstänger, eftersom vi inte behöver så många trappor och produktionen
              kanske går ned tillfälligtvis, då är det tryggt att veta att hyvelmaskinen
              står där och är betald och klar i och med att företaget har kunnat
              göra denna investering och man har fått fram ett beskattat kapital
              för att göra det.
            </seg>
            <seg n="d30932dc">
              Det tror jag kan vara en bra drivpunkt för att få starka, speciellt
              mindre, företag att ordna sin kapitalförsörjning. Vi ser som sagt
              fram emot den 31 januari 2012, då det första betänkandet kommer.
            </seg>
            <seg n="60165fba">
              Det kommer ett annat delbetänkande som vi får vänta med spänning
              på till den 1 oktober 2012. Där ska man titta på hur man ska förbättra
              förutsättningarna för forskning och innovation som kan generera
              tillväxt. Jag hoppas mycket på den delen. Om vi tittar internationellt
              vet vi att man där har betydligt bättre regler för att avsätta
              pengar för forskning och utveckling. Det betänkandet kommer som
              sagt den 1 oktober 2012.
            </seg>
            <seg n="e22be028">
              Sedan finns det ett tredje ben. Man får hålla på lite längre
              med den frågan. Kommittén ska lämna förslag på ett mer heltäckande
              system som om möjligt kan ersätta de nuvarande ränteavdragsbegränsningarna
              och minska diskrimineringen av eget kapital. Utredningen ska också
              ompröva regelverken för koncernbidrag och underprisöverlåtelser.
            </seg>
            <seg n="5fdcea9f">
              Reglerna är utformade för att fungera i en sluten ekonomi, det
              vill säga har sin utgångspunkt i nationella förhållanden. Den
              ökande internationaliseringen och de EU-rättsliga kraven försvårar
              möjligheten att förhindra en urholkning av skattebasen. Regelverket
              ska därmed omprövas i syfte att finna alternativa lösningar. Här
              ska vi få se ett resultat den 1 november 2013.
            </seg>
            <seg n="3ef2c9b9">
              Fru talman! Jag ska också beröra tonnageskatten. I Sveriges riksdag
              är vi överens om att man behöver titta närmare på den. Det har
              riksdagen sagt tidigare i tillkännagivanden. Skatteutskottet har
              också varit klart över det. Sverige utmärker sig gentemot andra
              sjöfartsnationer inom EU genom att inte ge sjöfartsnäringen möjlighet
              att betala tonnageskatt som alternativ till vanlig inkomstskatt.
              Det är ingen tvekan om att det är som tidigare talare har sagt.
            </seg>
            <seg n="4035b948">
              Utskottet inser självfallet att regeringen vid en beredning av
              en lagstiftning om tonnageskatt behöver bedöma närliggande frågor
              som har samband med rederinäringens arbetsförutsättningar, bland
              annat vad gäller hur det nuvarande sjöfartsstödet påverkas av
              en tonnageskatt. Vidare måste ställning tas till hur den befintliga,
              dolda skatteskulden till följd av höga avskrivningar ska kunna
              återföras till beskattning vid en övergång till tonnagebeskattning.
              Skatteutskottet anser att det är angeläget att den fortsatta beredningen
              av frågan om tonnageskatt kan slutföras skyndsamt.
            </seg>
            <seg n="f4f01acb">
              Det finns en problematik som man kan påminna om. De rödgröna
              är ganska pigga på att i olika tillkännagivanden säga att regeringen
              ska utreda än det ena, än det andra. Då kanske regeringen hade
              behövt de 300 miljoner som de har ryckt undan. Det kommer naturligtvis
              att försvåra att färdigställa detta skyndsamt. Men jag hoppas
              att den problematik som finns kommer att lösas skyndsamt.
            </seg>
            <seg n="0a0194cb">
              Slutligen, fru talman, ska jag beröra lite om uttagsbeskattningen.
              När man lyssnar på Miljöpartiet kan man få intrycket att det är
              en ny skatt, men så är det inte. Uttagsbeskattning i kooperativ
              har funnits sedan 1920-talet, och sedan har det gjorts vissa förändringar.
              Det som har kommit i dagen är att dessa kooperativ kanske inte
              har varit riktigt tydliga med att ta reda på vilka regler som
              gäller.
            </seg>
            <seg n="666cc47b">
              Från Alliansens sida och även från Moderaternas sida är det helt
              klart att uttagsbeskattningen ska finnas kvar. Vad man däremot
              kan diskutera är vilket elpris man ska betala uttagsskatt för.
              Det är förstås kooperativet och inte den enskilde som betalar
              denna skatt.
            </seg>
            <seg n="556aea9a">
              Skatteverket har ganska klart sagt att man finner stöd i lagar
              och förarbeten för att det är den lägsta nivån man ska jämföra
              med när man genomför uttagsbeskattningen, så att man kanske inte
              ska leta på det högsta elpris som finns.
            </seg>
            <seg n="0fd33097">
              Från utskottets sida är vi tydliga med att vi kommer att följa
              frågan. Det kan också hända att det behövs lite rättspraxis innan
              man kan se om lagstiftningen är till fyllest eller inte.
            </seg>
            <seg n="dd71475a">
              I dessa tider, fru talman, är det viktigt att vi får energi på
              olika sätt. Jag kanske inte ska gå närmare in på den delen.
            </seg>
          </u>
          <note n="a857ba39">
            Med dessa ord yrkar jag än en gång bifall till skatteutskottets
            förslag i betänkande 22.
          </note>
          <note type="speaker" n="98f81eb2">
            Anf. 95 FREDRIK OLOVSSON (S) replik:
          </note>
          <u who="unknown" xml:id="i-2196cf220304d02c-0" n="61e69014">
            <seg n="6119f037">
              Fru talman! Ulf Berg radade upp en lång rad av utredningar som
              ska vara klara om något år eller om flera år. De kan väl därefter
              ligga till grund för någon form av proposition eller liknande
              från regeringen.
            </seg>
            <seg n="48557190">
              I fråga om tonnageskatt finns det en utredning som var klar för
              fem år sedan, och riksdagen gjorde för fyra år sedan ett tillkännagivande
              om att regeringen skulle lägga fram ett förslag skyndsamt.
            </seg>
            <seg n="b678b7aa">
              Det är inte utan att man måste fråga Ulf Berg om han vet något
              mer om när man kan förvänta sig ett förslag från regeringen om
              tonnageskatt. Det börjar bli väl lång tid för att det ska kännas
              komfortabelt också för Ulf Berg, antar jag, i den här frågan.
            </seg>
            <seg n="981f29eb">
              Ska det dröja sex, sju eller åtta år? Hur lång tid är det rimligt
              att den här frågan tar?
            </seg>
          </u>
          <note type="speaker" n="1526d83b">
            Anf. 96 ULF BERG (M) replik:
          </note>
          <u who="Q5571416" xml:id="i-235434bb42475348-0" n="32d6098c">
            <seg n="ef71b66d">
              Fru talman! Vi är nog, Fredrik, överens om att det vore önskvärt
              att det inte tar så mycket längre tid. Men det finns en stor problematik.
              Som jag sade finns det bland annat överavskrivningar, så det finns
              en latent skatteskuld på över 1 miljard. Hur förfar man med den?
            </seg>
            <seg n="729f7d8a">
              Om jag har förstått det rätt pratar man om tonnage under relingen.
              En och annan har sett någon båt där man numera travar containrarna
              på höjden. Hur ser man på den problematiken?
            </seg>
            <seg n="82106104">
              Detta är en otroligt gynnad verksamhet. En normal industriarbetare
              bidrar med skatteintäkter på 10 624 kronor i månaden, medan en
              sjöman bidrar med 0 kronor, eftersom de är befriade.
            </seg>
            <seg n="007182cc">
              Fru talman! Det är lite riskabelt med nollor och kommatecken,
              men jag läser innantill ur ett protokoll, där man konstaterar
              att bolagsskatten för rederinäringen år 2007 var 89 miljoner,
              när omsättningen var 37 miljarder kronor. Det blir en bolagsskatt
              på 0,0023 procent.
            </seg>
            <seg n="d116a9e4">
              Vi kan väl både du och jag, Fredrik, vara överens om att så lågt
              strävar inte ens jag efter att det ska vara, även om jag tycker
              om en lägre bolagsskatt.
            </seg>
            <seg n="ff1e7b0f">
              Det är klart att man i kammaren kan säga så här. Och jag förstår
              att man vill ha fram det. Det är oppositionens skyldighet att
              hela tiden granska. Men det finns alltså betydligt fler frågetecken
              när det gäller den första utredningen. Det finns ju en utredning
              som är gjord, men den lämnade ett antal ytterligare frågetecken,
              och det är en problematik.
            </seg>
          </u>
          <note type="speaker" n="b5f7625e">
            Anf. 97 FREDRIK OLOVSSON (S) replik:
          </note>
          <u who="unknown" xml:id="i-2196cf220304d02c-1" n="61e69014">
            <seg n="f6c8e44d">
              Fru talman! Det råder ingen tvekan om att nästan alla förändringar
              på skatteområdet för med sig en del problem som man måste utreda
              och vara väldigt noga med. Men det här exemplet, tonnageskatten,
              ska då ställas mot alla andra förändringar i skattesystemet som
              man har dragit igenom på tre veckor, några månader eller kanske
              något år som också har varit stora och komplicerade. Men man har
              haft en vilja att genomföra dem, och därför har man gjort det.
            </seg>
            <seg n="51c7ca80">
              När det handlar om tonnageskatten får man, inte minst med tanke
              på de siffror som Ulf Berg redovisade och som finansministern
              vid åtskilliga tillfällen har tagit upp, ändå bilden av att Anders
              Borg faktiskt inte är särskilt intresserad av att införa en tonnageskatt.
            </seg>
            <seg n="dae83bf1">
              Fyra år och alla dessa brasklappar tyder på att det inte finns
              något riktigt intresse, och det är en väldig skillnad jämfört
              med hur det lät när Ulf Bergs parti var i opposition.
            </seg>
            <seg n="23ac8a7e">
              Jag tänker på den sista transportpolitiska motionen som Fredrik
              Reinfeldt skrev under som partiordförande här i riksdagen och
              som oppositionsledare det är en lång rad statsråd som också har
              skrivit under samma motion. Där skriver man i stället att det
              är oacceptabelt att tonnageskattens införande fördröjs.
            </seg>
            <seg n="71cff123">
              I opposition var det naturligtvis fullkomligt självklart att
              det här skulle genomföras, men sedan dess har det gått några år.
              Det har snart gått fem år, och ingenting händer. Det är klart
              att det är många som undrar om regeringen och Moderaterna verkligen
              är intresserade av att se till att svensk sjöfart får samma konkurrensvillkor
              som sjöfarten i andra länder.
            </seg>
            <seg n="7e592b31">
              Sedan håller jag med om att det är besvärande att vi på vissa
              områden ser en sådan konkurrens som driver ned möjligheterna att
              ta ut skatt, att det finns ett race to the bottom, som man brukar
              säga. Det är besvärande, men vi tycker att det är rimligt att
              svensk sjöfart har samma villkor som resten av sjöfarten i Europa.
            </seg>
          </u>
          <note type="speaker" n="044dd8cb">
            Anf. 98 ULF BERG (M) replik:
          </note>
          <u who="Q5571416" xml:id="i-262bea0998f9dd4a-1" n="32d6098c">
            <seg n="3bd5586e">
              Fru talman! Jag håller helt med Fredrik när det gäller att man
              bör utreda det här och komma fram till ett beslut. Beslutet kan
              faktiskt också bli ett annat än att man ska ha tonnageskatt. Men
              det är också ett beslut som jag tror är viktigt att sända ut till
              rederinäringen. Det kan också bli ett beslut när man ser att vi
              hittar lösningar på de problem som finns.
            </seg>
            <seg n="4d2f4cd3">
              Nu lever man år från år i det här vakuumet. Jag delar Fredrik
              Olovssons uppfattning i den delen. Jag hoppas att det finns ett
              ekonomiskt utrymme nu för Finansdepartementet. Annars kanske vi
              under någon vårbudget eller annat kan komma överens om att det
              var ett stort misstag som ni gjorde, att populistiskt plocka bort
              300 miljoner från regeringen. Vi kan ju se att det i praktiken
              medför bekymmer. Man kan inte utreda i den takt som vi kanske
              till och med politiskt är överens om.
            </seg>
          </u>
          <note n="fa859a12" type="speaker">
            Anf. 99 GUNNAR ANDRÉN (FP):
          </note>
          <u who="Q5556677" xml:id="i-487011374bed59df-1" n="32d6098c">
            <seg n="ef0cd15f">
              Fru talman! Ärade ledamöter! Åhörare! Allmänna motioner om beskattning
              av företag, kapital och fastighet det låter tråkigt. Vad handlar
              det om? Ja, det handlar om mycket pengar.
            </seg>
            <seg n="baf7f1c3">
              I årets budget handlar det om skatt på kapital. Hushållen betalar
              33 miljarder. Skatten på företagsvinster uppgår till 105 miljarder
              kronor. Avkastningsskatten är 11 miljarder. Fastighetsskatten
              och fastighetsavgiften är sammantaget 27 miljarder. Stämpelskatten,
              när vi köper hus, är 10 miljarder. Kupongskatten är ungefär 4
              miljarder. Och så har vi två poster till, nämligen förmögenhetsskatt,
              noll miljarder, och arvs- och gåvoskatt, noll miljarder.
            </seg>
            <seg n="4472c9fd">
              Fru talman! Det här anknyter en smula till vad Helena Leander
              sade det är inget angrepp på något sätt. Helena Leander sade:
              Det har inte hänt mycket under de senaste åren. Jag vill påstå
              att det har hänt mycket under de senaste åren just på de här områdena.
              Men det är lätt att glömma det stora som har hänt, nämligen att
              framför allt bostadsbeskattningen har genomgått en revolution.
              Den stora revolutionen på detta område är att ingen längre är
              rädd för att få en väldig fastighetsskatteökning, avgift eller
              inte.
            </seg>
            <seg n="93df7217">
              Den är förutsebar. Man kan diskutera om den är orättvis eller
              inte. Det vet jag att socialdemokrater ofta gör. De vill ofta
              ha högre skatter. Men jag tror att detta är det allra viktigaste.
              För 100 procent av vårt svenska folk är fastighetsavgiften numera
              förutsebar, och det är någonting som man är väldigt glad för.
              Det har blivit lugn och ro på det här området.
            </seg>
            <seg n="408bd9ec">
              Jag tror att det är det allra viktigaste som har hänt. Sedan
              händer det också mycket andra saker. Jag ska återkomma till detta
              med tonnageskatten. Men när man ser på vad vi har att gå igenom
              här kan man se att det är en massa saker, till exempel på boendeområdet.
              Vi har flyttat ut kapitalbeskattningen helt och hållet. Därigenom
              omfattas inte fastigheter. Det kommer en utredning om att också
              hela fastighetstaxeringen kommer att förenklas och möjligen också
              tas bort helt och hållet. Vi kanske inte behöver det alls i den
              här omfattningen.
            </seg>
            <seg n="634fb45f">
              Fredrik Olovsson tog utförligt upp detta med tonnagebeskattningen.
              Jag är tacksam för att han gjorde det, för det är en viktig fråga.
              Man kan fråga sig: Vad har hänt på detta område under de senaste
              tio åren? Det är bra att ibland ha något perspektiv på det. Jag
              är glad, fru talman, över att kunna säga att jag alltid har röstat
              för att vi ska avskaffa tonnageskatten. Och det är den stora skillnaden
              jämfört med de rödgröna partierna. Där hade man den motsatta åsikten
              fram till 2004. Det är det som är problemet. Jag är tacksam för
              att ni har ändrat åsikt på den här punkten. Bosse Ringholm, dåvarande
              finansministern, skrev till mig 2004, eller någonting sådant,
              att införandet av tonnageskatt är en främmande del av svensk skattepolitik.
              Det var de ord han använde.
            </seg>
            <seg n="313f3f9c">
              Nu har det inte gått så fort. Det ger jag gärna Fredrik Olovsson
              ett erkännande för. Det har inte gått så fort som vi hade tänkt
              oss och hoppats på. Det finns olika orsaker till det. Det handlar
              bland annat om den utredning som Bosse Ringholm tillsatte och
              gav direktiv till. Utredningsmannen var Göran Ekström, dåvarande
              chef för Tullverket eller något liknande. Han var tidigare tillförordnad
              landshövding i Södermanland. Den utredningen beaktade inte just
              det som Ulf Berg och Fredrik Olovsson var inne på, nämligen den
              latenta skatteskulden. Det har aldrig blivit utrett.
            </seg>
            <seg n="89e4fc01">
              Jag måste rätta Ulf Berg på den punkten. Det handlade inte om
              1 miljard, utan det handlade om mellan 10 och 20 miljarder kronor,
              och vi kan nog vara överens om att det var en ganska betydande
              summa.
            </seg>
            <seg n="b8045456">
              Jag har hört i denna kammare, fru talman, att Fredrik Olovsson
              och nuvarande finansministern, Anders Borg, är överens på den
              här punkten. Man är inte villig att skänka de här pengarna till
              rederinäringen, utan man måste se till att göra någonting åt det
              här. Det håller jag också med om. Det är inte rimligt att vi ska
              ge en bransch en så stor latent skatteskuld, utan man måste hantera
              denna.
            </seg>
            <seg n="2d8a6891">
              Då kan man fråga sig: Hur ska detta ske? Ja, det är inte så enkelt
              tekniskt. Det är jag övertygad om att det inte är. För det finns
              en viktig sak i tonnageskatten utöver hur man tar ut den. Det
              går ju på bruttot och är ett alternativ till vanlig vinstbeskattning.
              Det handlar om möjligheterna och det är den största finessen med
              tonnageskatten att förnya tonnaget. Det är det viktigaste, och
              det tror jag är drivkraften för många andra länder som har infört
              det här. Man kan använda företagsvinster som man inte behöver
              ta fram till beskattning när man använder just tonnageskatten.
            </seg>
            <seg n="8aaecf71">
              Jag är helt övertygad, fru talman, om att detta så småningom
              kommer, men jag menar att man måste lösa detta med den latenta
              skatteskulden.
            </seg>
            <seg n="8a364c5b">
              Sedan, fru talman, har det tillkommit ett annat moment. Det hoppade
              Fredrik Olovsson över, men jag tror att det bara beror på dåligt
              minne. Men det är ändå på det sättet att anledningen till att
              ett antal svenska rederier flaggar ut just nu det är olyckligt;
              det håller jag med om är att det finns andra länder som har andra
              internationella register. De medger också någonting som vi i Sverige
              inte är villiga att gå med på, nämligen bemanningsavtal som är
              mindre förmånligt för svenska sjömän. Jag är stolt över att vi
              håller fast vid de svenska bemanningsavtalen. Det är en viktig
              del. Vi ska se till att inte för många fartyg går över till andra
              länder av just den anledningen, för bemanningsavtal och att de
              svenska sjömännen har det bra på svenska fartyg är en väldigt
              viktig del av svensk sjöfartspolitik. Vi ska inte gå den vägen.
            </seg>
            <seg n="58b4375f">
              Men det är alldeles riktigt, som Fredrik Olovsson säger, att
              det är alldeles för många rederier som går över till Danmark och
              så vidare. Jag gillar inte det. Vi borde ha en annan och bättre
              lösning på detta.
            </seg>
            <seg n="cd866fbc">
              Det finns oerhört mycket att säga allmänt om företag och investeringar.
              Eftersom tiden lider denna dag när det är många andra debatter
              ska jag försöka att inte överskrida min tid, men jag måste ändå
              påpeka en motsägelse i de socialdemokratiska särskilda yttrandena
              när det gäller boendebeskattningen. Det är, såvitt jag förstår,
              välmenande i båda fallen men från helt motstridiga utgångspunkter.
            </seg>
            <seg n="af59fdb0">
              Ni vill i yttrandet ha en väl fungerande hyresmarknad med ett
              bra utbud av bostäder av hög kvalitet i hela landet. Jättebra!
              Mycket bra, tycker jag.
            </seg>
            <seg n="99765d30">
              Men så läser man i nästa särskilda yttrande om andrahandsuthyrning
              av bostäder. Där tycker ni att det är fel att man har höjt gränsen
              från 12 000 kronor till 18 000 kronor.
            </seg>
            <seg n="3c73b84f">
              Dessa två punkter går inte ihop, fru talman. Det finns en absolut
              motsättning i dem, för finessen med att höja just det skattefria
              schablonavdraget är att man ska få ut fler lägenheter på andrahandsmarknaden,
              att man kan hyra ut en del av sin lägenhet. Det är det som är
              själva finessen. Det är det ni vill ha i det ena yttrandet, men
              sedan sätter ni er emot det verktyg som finns i det andra yttrandet.
            </seg>
            <seg n="6487dfbb">
              Någon konsekvens måste man ha i det här sammanhanget. Jag tror
              helt enkelt att ni inte vill ha ett höjt schablonavdrag vid andrahandsuthyrning,
              men ni måste inse att det är en viktig del av det som ni vill
              ha i det andra yttrandet, nämligen en flexibel bostadspolitik.
            </seg>
          </u>
          <note type="speaker" n="b93d1a5a">
            Anf. 100 FREDRIK OLOVSSON (S) replik:
          </note>
          <u who="unknown" xml:id="i-36ce73121a915000-1" n="61e69014">
            <seg n="08d7d45b">
              Fru talman! Jag hade inte tänkt replikera på Gunnar Andrén, men
              han pratade så väldigt mycket om mig och mitt minne så jag tyckte
              att det ändå kunde vara på sin plats att fortsätta debatten, som
              inte minst kommer att handla om tonnageskatten.
            </seg>
            <seg n="795fd26d">
              Jag får ge Gunnar Andrén beröm, för han tillhör en av de ledamöter
              i riksdagen som har skrivit de allra vackraste motionerna om tonnageskatt
              som mycket väl har gått igenom varför det är så viktigt att genomföra
              detta. Jag tror att den bästa har fem sex år på nacken vid det
              här laget, och då befann sig Gunnar Andrén i opposition. Då lade
              han ut texten lite extra mycket. Också då konstaterade han hur
              lätt det skulle vara att genomföra det här. Det borde genomföras
              skyndsamt och omgående.
            </seg>
            <seg n="9b0996e9">
              Det var den typen av begrepp som Gunnar Andrén använde då. Sedan
              dess har tiden gått, och samma problem som fanns med tonnageskatten
              för fem år sedan finns naturligtvis kvar i dag. Men det är en
              väldig skillnad på hur Gunnar Andrén argumenterar. Nu finns det
              gott om tid, och man måste reda ut saker i lugn och ro.
            </seg>
            <seg n="c41d87ac">
              När det handlar om utflaggning spelar naturligtvis tonnageskatten
              roll. Det är också ett skäl till att den senaste utredaren som
              har tittat på konkurrensförhållandena för sjöfarten, trots att
              han inte hade den typen av direktiv, konstaterar att det här är
              något som borde genomföras. Sverige måste använda alla de verktyg
              som finns i EU:s politik på det här området, med sjöfartsstöd
              och tonnageskatt.
            </seg>
            <seg n="86fd7537">
              Jag kan konstatera att det tar en väldig tid för regeringen att
              göra det här. Jag börjar misstänka att det beror på att Anders
              Borg faktiskt inte vill, och då är det naturligtvis också ett
              viktigt besked att ge om de borgerliga partierna har ändrat sig
              på den här punkten.
            </seg>
          </u>
          <note n="1c9be244" type="speaker">
            Anf. 101 GUNNAR ANDRÉN (FP) replik:
          </note>
          <u who="Q5556677" xml:id="i-bf400f3226defd43-1" n="61e69014">
            <seg n="141c4afc">
              Fru talman! Jag tackar för orden om min formuleringsskicklighet.
              Det var nog i och för sig inte motioner utan interpellationer,
              men det spelar kanske mindre roll. Fredrik Olovsson har ju också
              väckt detta.
            </seg>
            <seg n="7cddf71a">
              Jag tror att det är alldeles riktigt som Fredrik Olovsson säger:
              Anders Borg vill inte genomföra den utredning som Göran Ekström
              stod för och som Bosse Ringholm hade skrivit direktiven till.
              Det tror jag är alldeles korrekt. Där finns nämligen det problem
              som jag pekade på, latenta skatteskulder, och det är inte löst
              ännu. Vi har hört många interpellationsdebatter och kanske även
              deltagit i någon med Fredrik Olovsson, Anders Borg, Lars Johansson
              och flera till, och vi är väl överens om att just den delen behöver
              beredas och kanske utredas ytterligare.
            </seg>
            <seg n="8db058af">
              Sedan kan man diskutera om det går tillräckligt fort eller inte.
              Där kan jag tycka att med den nuvarande utvecklingen med betydande
              utflaggning som vi sett det sista året är det väl så att man behöver
              se över hela sjöfartsstödet, och där får man ta in detta med tonnagebeskattningen
              också.
            </seg>
            <seg n="878e1ac0">
              Jag tror att detta så småningom kommer att komma även i Sverige,
              men jag vill inte skänka 10 eller 20 miljarder direkt till näringen.
              Det måste vi reda ut först, och det tror jag egentligen att jag
              och Fredrik Olovsson är överens om.
            </seg>
            <seg n="17071a60">
              Man kan även diskutera om vi har den kompetensen och de resurserna
              just nu i Finansdepartementet. Jag hoppas att man har det, men
              från Finansdepartementet gör man ju gällande att det är en komplicerad
              utredning att göra och därför har man inte haft de resurserna
              de senaste två tre åren.
            </seg>
            <seg n="d09c7fcb">
              Jag vill inte knyta det direkt till den aktuella nedskärningen,
              för man har redan tidigare hävdat att man inte har den kompetensen,
              men det är betänkligt att den utredning som Göran Ekström gjorde
              inte tog med alla aspekter. Det tror jag är grundläggande i frågan.
            </seg>
          </u>
          <note type="speaker" n="242b1827">
            Anf. 102 FREDRIK OLOVSSON (S) replik:
          </note>
          <u who="unknown" xml:id="i-36ce73121a915000-2" n="61e69014">
            <seg n="d6588215">
              Fru talman! Liksom hos Ulf Berg kommer Regeringskansliets resurser
              upp från tid till annan i den här diskussionen. Det är fascinerande
              när det är någonting som har legat på finansministerns bord i
              fyra år. Man hade naturligtvis kunnat utreda mer om man hade velat
              det och tagit de besluten för länge sedan. Man kunde ha gjort
              det på departementet också för länge sedan, långt innan det blev
              aktuellt att dra in 300 miljoner i form av överskott från Regeringskansliet.
              Att skylla på det är alltså ett väldigt haltande argument som
              har använts åtminstone två gånger vid det här laget.
            </seg>
            <seg n="d901e2ca">
              Gunnar Andrén tog upp flera andra frågeställningar i sitt anförande
              tidigare, inte minst när det handlar om boendet. Det finns en
              intressant del i utskottets betänkande, nämligen det som handlar
              om lättnadsreglerna för de oäkta bostadsföretagen som ju går ut
              vid årsskiftet och där utskottet där är vi överens utgår från
              att detta är någonting som regeringen kommer att ta itu med.
            </seg>
            <seg n="1339d27c">
              Jag får en hel del mejl och samtal om det här, och det brukar
              inte höra till vanligheterna att så många hör av sig. Det kunde
              väl vara bra om Gunnar Andrén i sin sista replik kunde berätta
              hur det kommer att gå med det här. Är det någonting på gång?
            </seg>
          </u>
          <note n="f3c8b251" type="speaker">
            Anf. 103 GUNNAR ANDRÉN (FP) replik:
          </note>
          <u who="Q5556677" xml:id="i-bf400f3226defd43-2" n="61e69014">
            <seg n="e43f8a30">
              Fru talman! Jag har på den punkten inget annat besked att ge
              än det mycket tråkiga beskedet att det är under beredning. Det
              är ett väldigt tråkigt besked, men jag vet faktiskt inte mer,
              och det är väl inget fel att säga det.
            </seg>
            <seg n="87610b6d">
              Frågan har också varit aktuell under ett antal år, inte minst
              under den förutvarande ordföranden i skatteutskottet som var mycket
              engagerad i just den frågan och säkert drev på den. Men jag är
              helt övertygad om att den kommer att få någon lösning.
            </seg>
            <seg n="259433bd">
              Här finns också ett stort intresse från olika bostadsrättsföreningars
              delägare att få en lösning som är bra för dem av ekonomiska skäl.
              Därför tror jag att det är många som hör av sig i just den frågan.
              Det finns oegennyttigare frågor där trycket inte är lika stort,
              vill jag säga, som i den här frågan.
            </seg>
            <seg n="bd29146a">
              Jag använder inte det som argument att man nu har skurit ned
              på den centrala förvaltningen i Regeringskansliet. Jag fick en
              känsla av att Fredrik Olovsson gjorde alltför stor sak av detta.
              Man kunde ha gjort detta tidigare om det inte hade varit en så
              svår fråga, vilket ju manifesteras i det att vi fick en statlig
              utredning som inte hade klarat ut det.
            </seg>
            <seg n="e9097368">
              För min del tror jag därför att om man inte ska hamna ur askan
              i elden ska man vara försiktig med det här. Jag är en stor vän
              av svensk sjöfart, men en så stor vän av svensk sjöfart så att
              jag vill skänka den 10 eller 20 miljarder rakt av därför att vi
              har en ofullständig lagstiftning är jag inte. De 10 eller 20 miljarderna
              tycker jag att vi ska använda till andra och ännu bättre saker
              än att ge dem till tämligen välbeställda redare just nu.
            </seg>
          </u>
          <note type="speaker" n="dd9feb2f">
            Anf. 104 KARIN NILSSON (C):
          </note>
          <u who="Q4969654" xml:id="i-9f4f9f4a30a41937-0" n="90332385" next="i-fe8e171d8bc00a23-0">
            <seg n="57e3977e">
              Fru talman! Vi debatterar ett betänkande med motioner från den
              allmänna motionstiden som berör beskattning av företagande och
              investeringar samt vissa frågor som gäller fastigheter. Det handlar
              om en del motioner som blev över från budgetdebatten i höstas.
            </seg>
            <seg n="fa630f21">
              Dagens betänkande behandlar 88 motioner. Det är förstås en hel
              del som skulle kunna sägas om dessa. Till stöd för några av dessa
              motioner finns 11 reservationer. Alliansens förslag är att avslå
              samtliga motioner med argumentet att regeringen redan jobbar med
              vissa av motionsförslagen. Det är väl det vanligaste svaret i
              sammanhanget.
            </seg>
            <seg n="ca441150">
              Det finns en del förslag som inte är väldigt högt prioriterade
              och andra som är prioriterade men som det visar sig att man inte
              har ekonomiska resurser att ta hand om just nu. Den frågan är
              det många som har lyft upp, att det försvann si så där 300 miljoner
              från kontot.
            </seg>
            <seg n="18eee67d">
              Jag tänker i alla fall i mitt inlägg i kammaren välja ut två
              ämnen ur betänkandet. Det första jag vill ta upp är tonnageskatten.
              Det är en sådan skattefråga som har åkt fram och tillbaka och
              gått som en följetong genom skatteutskottet och kammaren. Den
              kräver en omfattande beredning. Min företrädare i skatteutskottet,
              Jörgen Johansson, höll alltid ett långt anförande i kammaren i
              den frågan minst en gång om året.
            </seg>
            <seg n="da0c40c1">
              Skatteutskottet har 2004, under Socialdemokraternas regeringstid,
              och 2007, under Alliansens regeringstid, gjort tillkännagivanden
              till regeringen om att utreda förutsättningarna för att införa
              en tonnageskatt även i Sverige. Det har ni ju hört här. Det är
              en fråga som vi är överens om behöver utredas och göras färdig
              för beslut. Frågan om tonnageskatten har också utretts och remissbehandlats
              under våren 2006. Likväl hände inget mer vid det tillfället, under
              den förra regeringens tid.
            </seg>
            <seg n="3fcb5c3c">
              För att kunna behålla och utveckla kompetensen inom skeppsbyggnaden
              och sjöfarten, för att erbjuda jobb åt alla de ungdomar som söker
              sig till våra sjöbefälsskolor och för att kunna bidra i miljö-
              och sjösäkerhetsarbetet behövs en handelsflotta med svenskt befäl
              under svensk flagg. Men det finns hinder, som att bemanningskostnaderna
              är för höga trots TAP-avtalen, som ger möjlighet till tillfälliga
              anställningar, trots sjöfartsstöd på 1 ½ miljard och trots att
              praktiskt taget ingen inkomstskatt och inga arbetsgivaravgifter
              inbetalas för svenskt sjöfolk.
            </seg>
            <seg n="e5865049">
              Dessutom är sammanblandningen av stöd och beskattning total.
              Införande av tonnageskatt skulle förbättra konkurrenskraften.
              Men det finns ändå farhågor för att utflaggningen skulle fortsätta.
            </seg>
            <seg n="cf1f1ca1">
              Den nuvarande osäkerheten kring tonnageskatten och införandet
              av ett svenskt internationellt sjöfartsregister lägger hinder
              i vägen för den breda överenskommelse om den långsiktiga strategin
              som parterna efterfrågar. Dessutom sitter rederierna med en mycket
              stor latent skatteskuld till staten till följd av höga avskrivningar
              på sina fartyg.
            </seg>
            <seg n="1d7f3968">
              Centerpartiets Åsa Torstensson, som tidigare var infrastrukturminister,
              såg problemen och tillsatte en utredning som heter Konkurrensförutsättningarna
              för sjöfart under svensk flagg. Nu måste hennes efterträdare Catharina
              Elmsäter-Svärd ta vara på den utredningen för att se vad man kan
              få ut av den och därefter också samarbeta med Finansdepartementet
              om vilka finansiella förutsättningar som finns.
            </seg>
            <seg n="fd2793ac">
              Fru talman! Dessutom vill jag ta upp uttagsbeskattningen av de
              kooperativa vindkraftsföretagen. Det är också en fråga som min
              företrädare i skatteutskottet, Jörgen Johansson, jobbade med.
              Jörgen lade förra gången den här diskussionen kom upp fram ett
              förslag som gick ut på att minimera effekterna av uttagsskatten
              för den andelsägda vindkraften genom att ge andelsägarna rätt
              att göra vissa avskrivningar på sitt insatta kapital. Det var
              just detta centerförslag som Helena Leander tog upp i sitt anförande.
            </seg>
            <seg n="bb268406">
              Detta förslag har stötts och blötts inom Centerpartiet en längre
              tid men har slutligen helt sågats av Finansdepartementet. Det
              ansågs inte hållbart som en generell del i skattelagstiftningen
              för kooperativa företag.
            </seg>
            <seg n="8e21fa8b">
              Därefter har vi inom partiet fortsatt att vända och vrida på
              den problematik som företrädarna för vindkraftskooperativen anser
              att uttagsskatten utgör. Som centerpartist vill jag på alla sätt
              uppmuntra ett brett engagemang i den framtida energiförsörjningen.
              Ett spritt ägande bidrar till nytt riskvilligt kapital och ett
              lokalt ägande bidrar till acceptansen av tillkomsten av vindkraftverk.
              Ett lokalt ägande kan förhoppningsvis också leda till att man
              genom det lokalt förankrade intresset för att få snurr på verksamheten
              ser till att effektivt utnyttja de bästa vindlägena, vilket då
              ökar effekten och därmed också lönsamheten av de tillförda elcertifikat
              som vindkraften får del av.
            </seg>
            <seg n="81e6d324">
              Där jag bor har vi inte de bästa vindlägena så jag kommer inte
              själv att kunna sitta vid mitt köksfönster hemma och se hur elen
              produceras, men jag är ändå inte främmande för att vilja satsa
              en slant på att vara med och tillverka egen energi. Jag tror att
              många med mig känner så och att de dessutom hoppas på att det
              ska löna sig rent ekonomiskt.
            </seg>
            <seg n="b8c53e8c">
              Regeringen har ännu inte infört uttagsbeskattning på den kooperativa
              vindkraftsproduktionen. I vart fall verkar det inte så när man
              ser marknadsföringen. Än så länge finns det en vinst i att vara
              andelsägare, vilket har varit och fortfarande är ett säljargument
              för vindkraftsföretagen som vill sälja sina andelar. Jag kan läsa
              på deras hemsida att de säljer elen för 20 öre per kilowattimme
              till den som tecknar andelar, vilket de jämför med priset på den
              öppna elmarknaden. Med de priser vi har på elen nu blir det förstås
              en förtjänst på ett antal tusenlappar varje år för det enskilda
              hushållet som köper sådana andelar.
            </seg>
            <seg n="35ecc461">
              Men den vinsten anser Finansdepartementet bör beskattas utifrån
              det regelverk som i dag gäller för andra kooperativa företag.
              Sedan de andelsägda vindkraftsföretagen dök upp som en främmande
              fågel på marknaden har de varit helt skattebefriade, vilket naturligtvis
              kan ifrågasättas eftersom de är vinstdrivande producerande bolag.
            </seg>
            <seg n="38e3e2c6">
              Kooperativa företag har sedan 1928 beskattats med uttagsskatt,
              vilket innebär att bolaget endast enkelbeskattas jämfört med andra
              bolagsformer som dubbelbeskattas. Det är en skattemodell som är
              extra gynnsam för de kooperativa andelsägarna i övriga kooperativa
              branscher och som inte får äventyras genom att det dyker upp nya
              företag med en annan produktion.
            </seg>
            <seg n="a6df5297">
              Det som andelsägarna i vindkraftslobbyn nu vill att vi politiker
              tar hänsyn till är att elpriset i praktiken faktiskt inte stannar
              vid 20 öre per kilowattimme. Slår man ut kostnaden för investeringen
              som andelsägaren gör då denne köper sin andel blir den betydligt
              högre. Då blir det ytterligare 27 öre per kilowattimme, det vill
              säga 47 öre.
            </seg>
            <seg n="cac95b57">
              Skatteverket har valt att betrakta Nordpols priser som marknadspris
              och använt dessa som utgångspunkt för att räkna fram den beskattningsbara
              vinsten hos kooperativen. Eftersom det inte är den enskilda andelsägaren
              som betalar uttagsskatten utan faktiskt det kooperativa företaget
              är det det kooperativa företagets elpris på 20 öre som man jämför
              med Nordpols mycket varierande priser. Det ger dels en oförutsägbarhet
              om hur hög skatten kommer att bli, eftersom priserna på Nordpol
              varierar kraftigt under året, dels en stor mellanskillnad mellan
              de 20 örena och Nordpols pris som Skatteverket betraktar som skattskyldig
              vinst.
            </seg>
          </u>
          <note n="21937411">
            Fru talman! Vid förra årets behandling av denna fråga uttalade
            utskottet följande:
          </note>
          <u who="Q4969654" xml:id="i-fe8e171d8bc00a23-0" n="90332385" prev="i-9f4f9f4a30a41937-0">
            <seg n="b7d49b08">
              Utskottet utgår från att Skatteverket kommer att informera om
              vilka principer som verket avser att tillämpa för att räkna fram
              det marknadspris som ska ligga till grund för uttagsbeskattningen
              och i vilken omfattning jämkning kan ske med hänsyn till den komplexa
              prisbilden på el.
            </seg>
            <seg n="b2c349e4">
              Nu har utskottet fått svar från Skatteverket att det är Nordpols
              pris som gäller som marknadspris. I vilken omfattning jämkning
              kan ske med hänsyn till den komplexa prisbilden på el känner jag
              däremot att vi kanske inte har fått något tydligt svar på. Men
              att ett kooperativt företag som får tillgång till elcertifikat
              till sin investering, och kan dra ingående moms på samma investering,
              sedan skulle vara helt skattebefriat för sin produktion och den
              vinst som den genererar till sina ägare strider nog mot de flestas
              uppfattning här i kammaren.
            </seg>
            <seg n="b1d640fc">
              Fru talman! Jag har i dagsläget svårt att hitta en lösning som
              kan gynna de kooperativa vindkraftsföretagen mer i skattehänseende
              än det system som finns i dag när det gäller uttagsskatten. Det
              som företagen själva bör fundera över är om de ska omfördela sina
              kostnader för produktionen för att därigenom, inom bolaget, komma
              närmare den egentligen kostnaden för sin el, det vill säga att
              en större del av investeringen ligger till grund för elpriset
              och att den andel kunden betalar utgör en mindre del än i dag.
            </seg>
            <seg n="9f8224c1">
              Fru talman! Min ambition har varit, och är fortfarande, att finna
              en framkomlig väg i beskattningen av den andelsägda vindkraften
              som gör det ekonomiskt intressant för privatpersoner att spendera
              sina besparingar eller rent av låna till sina vindkraftsandelar.
              Men hittills har jag inte funnit någon öppning för en skräddarsydd
              beskattning enbart avsedd för vindkraftskooperativens marknadsmodell
              utan att det strider mot vare sig svensk skattelagstiftning eller
              EU:s statsstödsregler. För egen del är jag tillräckligt övertygad
              om miljövärdet av vindkraft för att vilja göra en investering
              även utan några större vinstkrav. Jag hoppas att jag inte tillhör
              undantagen.
            </seg>
            <seg n="58d0b2fa">
              Fru talman! Med detta vill jag yrka bifall till utskottets förslag
              och avslag på samtliga reservationer.
            </seg>
          </u>
          <note type="speaker" n="967de3c6">
            Anf. 105 LARS GUSTAFSSON (KD):
          </note>
          <u who="Q5777864" xml:id="i-83e7801d88375197-0" n="4932aed6">
            <seg n="c42f00a1">
              Fru talman! I debatten har man hittills talat om de problem som
              kan finnas med lagstiftningar och hur skatt ska tas ut. En förutsättning
              brukar vara att det finns något att beskatta. Därför är det bra
              om tillkomsten av något att beskatta också nämns i detta sammanhang.
            </seg>
            <seg n="46a5a462">
              Långsiktigt måste därför svenska företag ges likvärdiga villkor
              som konkurrerande företag i andra länder. Skatter utgör en pålaga
              som därför också måste beaktas i utformningen av företagsskatter
              här i landet. Alliansregeringen är väl medveten om detta, och
              därför vill regeringen avveckla skadliga skatteinslag som motverkar
              sitt syfte. Ett sådant är förmögenhetsskatten. En rad andra förändringar
              har också genomförts.
            </seg>
            <seg n="2f850369">
              Småföretagens villkor skiljer sig från de större företagens förutsättningar
              genom att företagen ofta är en personlig del av företaget. Förutsättningarna
              för de mindre företagen är också känsliga när det gäller kapitalförsörjning,
              kassaflöden och så vidare. Även mindre nya pålagor kan innebära
              ekonomiska problem, och detta måste beaktas när riksdagen fattar
              beslut som påverkar småföretagen. Det finns tyvärr fortfarande
              exempel på hur denna kammare fattar beslut där man inte inser
              vilka kostnader som små företag får på grund av att man vill komma
              åt andra, mindre önskvärda företeelser i samhället. Detta gäller
              särskilt småföretag i uppstartsskedet innan man vet om verksamheten
              är ekonomiskt hållbar.
            </seg>
            <seg n="ad9e0b49">
              Kristdemokraterna välkomnar därför flera nya förslag som bereds
              som ytterligare avser att förbättra villkoren för de mindre företagen
              samtidigt som nya arbetstillfällen skapas.
            </seg>
            <seg n="26f8ffae">
              Fru talman! Kristdemokraterna är övertygade om att utvecklingsmöjligheterna
              i de mindre företagen måste tas till vara och att fler incitament
              med lägre arbetsgivarkostnader för anställda på sikt måste genomföras
              när det ekonomiska utrymmet så tillåter.
            </seg>
            <seg n="0a8dafd5">
              Kapitalförsörjning är ett annat viktigt inslag i småföretagande
              för att utveckla nya produkter och tjänster på en konkurrensutsatt
              marknad. Flera aktiva kommuner visar också på bättre resultat
              jämfört med dem som inte har ett fungerande arbetsliv med näringslivsinsatser.
              Gnosjö är ett sådant exempel. Dessa kommuner uppvisar även en
              högre sysselsättningsgrad bland nya svenskar, vilket givetvis
              påverkar andra områden i kommunernas verksamheter och kostnaderna
              för dessa. Nystartszoner är ett nytt inslag i försöken för regeringen
              och Alliansen att söka öka möjligheterna för företagande och arbetstillfällen
              inom vissa områden.
            </seg>
            <seg n="168a8974">
              Fru talman! I betänkandet tas frågan om tonnageskatten upp, vilket
              vi hört mycket om i dag. Skatteutskottet har tidigare gjort ett
              tillkännagivande i frågan. Det har emellertid visat sig att frågan
              om ett internationellt sjöfartsregister är en annan viktig del
              i sjöfartens utmaningar som också måste få en lösning. Dessutom
              har vi en latent ackumulerad skatteskuld hos sjöfartsnäringen
              som ännu inte har lösts ut. Alla tre frågeställningarna har uppmärksammats
              av regeringen, men det är viktigt för svensk sjöfart att det går
              att finna hållbara lösningar för Sverige. Även fortsättningsvis
              är detta en mycket viktig näring för landet. Sjöfartstransporterna
              är dessutom mest miljöeffektiva, och flera nationellt viktiga
              näringar, exempelvis skogsbruket, är direkt beroende av detta
              transportslag.
            </seg>
            <seg n="94474846">
              Fru talman! Jag konstaterar att utskottet betonar att det kommer
              att tillsättas en utredning som ska se över systemet för fastighetstaxering.
              Detta är nödvändigt för att vi ska få en långsiktigt hållbar fastighetsbeskattning
              utan orimliga konsekvenser. Det finns därför ingen anledning att
              här utveckla problemen i fastighetstaxeringen, men som ett exempel
              kan nämnas att tidigare har fastighetstaxeringen utformats så
              att man har olika fastighetsvärden beroende på vilken sida av
              gatan man bor. Detta är inte hållbart i längden.
            </seg>
            <seg n="303bb18a">
              Med detta yrkar jag bifall till förslaget i betänkandet.
            </seg>
          </u>
          <note type="speaker" n="6a7fa932">
            Anf. 106 CHRISTINA OSKARSSON (S):
          </note>
          <u who="Q3373659" xml:id="i-bc54499fa7a6bc9d-0" n="01e7a46e" next="i-687b0b97ea53ddfc-0">
            <seg n="77cfe88b">
              Fru talman! Jag har begärt ordet för att prata om tonnageskatten.
              Jag har återigen i år väckt en motion tillsammans med Jörgen Hellman.
              Det kommer säkert att bli en del upprepningar av det som min partikamrat
              Fredrik Olovsson har sagt, men min uppfattning är att tonnageskattefrågan
              är så pass viktig att den behöver upprepas flera gånger i kammaren.
            </seg>
            <seg n="840ca56c">
              Precis som tidigare har sagts är sjöfarten en viktig del av den
              svenska transportpolitiken. Det har vi socialdemokrater alltid
              stått bakom. Därför har vi med oro sett hur rederier i länder
              med så kallad bekvämlighetsflagg haft konkurrensfördelar gentemot
              de svenska rederierna. Det var av den anledningen som den dåvarande
              S-regeringen tillsatte en utredning om tonnageskatten för sjöfarten
              år 2004. Slutsatserna av utredningen blev tydliga: Sverige ska
              likt andra länder i Europa införa ett system med tonnagebeskattning
              av fartyg i syfte att förbättra konkurrensen för de svenska rederierna
              och stoppa utflaggningen.
            </seg>
            <seg n="6bdb55c8">
              Utredningen lämnade sitt förslag i februari 2006, och den välkomnades
              med varm hand av rederinäringen, arbetsgivare och fackliga organisationer.
              Karin Nilsson undrade varför vi inte gjorde någonting då. Tyvärr
              förlorade vi valet 2006 och fick aldrig möjlighet att besluta
              om införandet av tonnageskatt. Annars hade vi tagit tag i frågan.
            </seg>
            <seg n="074cfe42">
              Fram till valet 2006 drev de borgerliga partierna på hårt i frågan
              om tonnageskatt. Det var till och med så att i dag flera ledande
              borgerliga ministrar var med och undertecknade motioner. Sammanlagt
              är det över 30 tonnageskattemotioner som allianspartierna har
              varit delaktiga i och med i stort sett samma yrkanden, det vill
              säga att tonnageskatten ska genomföras skyndsamt.
            </seg>
            <seg n="9577d2ca">
              År 2007 ställde sig, precis som har sagts tidigare, ett enigt
              skatteutskott bakom ett antal motioner som innebar införande av
              tonnageskatt i Sverige och lämnade ett tillkännagivande till regeringen
              om att arbetet måste påskyndas. Då trodde vi väl alla att nu när
              en enig riksdag säger att regeringen måste sätta fart måste det
              hända något men ack nej. Efter det har det bara blivit tystare
              och tystare från regeringshåll, medan svenska fartyg fortsätter
              att flaggas ut. I ett frågesvar från Anders Borg får jag veta
              att det finns en rad utestående frågor som måste lösas. Men dem
              löser man inte genom att köra huvudet i sanden. Upp med dem på
              bordet och ta kontakt med rederinäringen! Då kanske allt kan lösas.
            </seg>
            <seg n="2edbb94f">
              Jag måste medge att det känns provocerande när företrädare för
              de borgerliga partierna i debattartiklar och motioner säger sig
              vilja införa tonnageskatt snarast möjligt för att rädda den svenska
              sjöfarten och så blir det inte mer.
            </seg>
            <seg n="5f888640">
              Om ni nu tycker att frågan är så viktig, varför röstar ni i dag
              nej till alla motioner, både era egna och våra? Vi får sätta ned
              foten och tala om att nu får det hända någonting. Jag var på ett
              seminarium i november som Redareföreningen hade anordnat i Göteborg
              där så gott som alla partier i riksdagen var representerade, och
              alla tyckte likadant. Det måste hända något.
            </seg>
          </u>
          <note n="bb734180">
            Jag yrkar bifall till reservation 4.
          </note>
          <note n="4a033fbf">
            Anf. 107 GUNILLA CARLSSON i Hisings Backa (S):
          </note>
          <u who="Q3373659" xml:id="i-687b0b97ea53ddfc-0" n="01e7a46e" prev="i-bc54499fa7a6bc9d-0">
            <seg n="6003aabf">
              Fru talman! Även jag har en motion, tillsammans med Jan-Olof
              Larsson, som behandlas i det här betänkandet som handlar om en
              lagstiftning om tonnageskatt. Det är för mig helt obegripligt
              att majoriteten i skatteutskottet avstyrker dessa motioner och
              inte gör någonting för att trycka på finansminister Anders Borg
              i frågan.
            </seg>
            <seg n="0ee77b2b">
              Som många före mig har nämnt var det ett enigt skatteutskott
              som 2007 gjorde ett tillkännagivande till regeringen om att arbetet
              med en lagstiftning om tonnageskatt måste påskyndas. Detta är
              en viktig fråga. Hela näringen väntar på ett införande, och den
              borgerliga majoriteten i utskottet sitter handlingsförlamad och
              gör inte ett skvatt. Jag tycker, fru talman, att detta är rent
              bedrövligt.
            </seg>
            <seg n="47a812b5">
              Införandet av tonnageskatt är viktigt för att handelsflottan
              i Sverige ska utvecklas och få likvärdiga förutsättningar som
              andra EU-länder. Jag med flera socialdemokratiska riksdagsledamöter
              är inte ensamma om att lyfta fram denna fråga genom att motionera
              här i riksdagen. Dessutom har moderata och kristdemokratiska ledamöter
              motioner som behandlas i detta betänkande. Vad säger Ulf Berg
              och Lars Gustafsson till sina partikamrater som inte bara skrivit
              motioner utan också via debattartiklar och i andra forum har talat
              om vikten av att införa tonnageskatt?
            </seg>
            <seg n="43e7f1b7">
              Jag tycker att det är mycket snack och lite verkstad.
            </seg>
            <seg n="2468ac46">
              Fru talman! Den 16 mars 2007, för exakt fyra år sedan, hade min
              partikamrat Fredrik Olovsson i skatteutskottet en interpellationsdebatt
              med finansminister Anders Borg om tonnageskatt. På frågan om vilken
              tidtabell som gällde för ett införande svarade finansministern:
              De närmaste åren är ett rimligt perspektiv.
            </seg>
            <seg n="8bc83070">
              Nu har det gått fyra år, och vi har fortfarande varken sett eller
              hört talas om att det ska komma en proposition i ärendet. Den
              borgerliga majoriteten i skatteutskottet skriver i dagens betänkande
              att det är fortsatt angeläget att beredningen av frågan om tonnageskatt
              kan slutföras skyndsamt. Utskottet förutsätter att så kommer att
              ske i enlighet med det tillkännagivande som riksdagen redan tidigare
              har beslutat, alltså 2007.
            </seg>
            <seg n="db229112">
              Den borgerliga regeringens ambitioner denna valperiod är att
              förvalta och att stoppa alla frågor som stör denna förvaltning
              längst ned i byrålådan. Tyvärr tror jag att frågan om tonnageskatt
              är en sådan fråga detta tror jag tills man bevisar något annat.
            </seg>
            <seg n="1151ae8f">
              Fru talman! Flera borgerliga ledamöter skriver i debattartiklar
              och håller vackra tal här i kammaren om att man har höga ambitioner
              vad gäller den svenska sjöfartsnäringen. Hela branschen, oppositionen
              här i kammaren och vissa borgerliga ledamöter är överens om ett
              införande av tonnageskatt. Varför lyssnar inte majoriteten i utskottet
              på detta?
            </seg>
            <seg n="3f96a545">
              För oss socialdemokrater är sjöfartsnäringen jätteviktig. Jag
              yrkar därför bifall till reservation nr 4.
            </seg>
          </u>
          <note n="9ebce3c6">
            Överläggningen var härmed avslutad.
          </note>
          <note n="1385692c">
            12 § Allmänna motioner om inkomstskatter
          </note>
          <note n="6cbbf527">
            Föredrogs
          </note>
          <note type="speaker" n="f44725e8">
            Anf. 108 PETER PERSSON (S):
          </note>
          <note n="e13060f9">
            Fru talman! Inledningsvis vill jag yrka bifall till reservation
            1 och reservation 10.
          </note>
          <u who="unknown" xml:id="i-3ec287d5d29393c3-0" n="998aa66a">
            <seg n="2ce9f566">
              För oss socialdemokrater är skattepolitiken medel i en politisk
              ambition att verkställa de mål som vi har. Det handlar om arbete
              åt alla. Det handlar om en utvecklad välfärd som är rättvist fördelad.
              Det handlar om en hållbar utveckling där vi lämnar efter oss en
              plats lika bra eller bättre att leva på för våra barn och barnbarn.
            </seg>
            <seg n="8f4b80ae">
              Socialdemokratins mål är ett jämlikt samhälle, byggt på solidaritetens
              grund. Vi står för en politik som handlar om att vi betalar skatt
              efter bärkraft, och vår gemensamma välfärd ska vara skattefinansierad.
            </seg>
            <seg n="d90cadea">
              Skatterna är också en fördelning över livet. Den som skattekverulerar
              bör fråga sig: Blir det bättre om du betalar själv? Vi vet erfarenhetsmässigt
              att det inte blir så. Det blir dyrare i de privata försäkringssystemen
              i stället för den gemensamma fördelningen, och det blir brutalt
              mer orättvist om vi avstår från det gemensamma, där ju skatten
              ytterst är instrumentet för att tillskapa resurser.
            </seg>
            <seg n="f3345f43">
              Frågan om inkomstskatter är en klassisk höger- och vänsterkonflikt,
              där högern alltid har sett skatten som något som måste ned, alltid
              sett det rättvisa skatteuttaget som en plåga. Nu försöker man
              i retorik mildra sig en smula. Men i praktisk politik går den
              snart om Bosse Lundgren.
            </seg>
            <seg n="0372ede9">
              Fru talman! Den nuvarande och den förra moderatledda regeringens
              skattepolitik präglas av orättvisa. Jag tror att orättvisan är
              en ambition, ty man bär på en syn om hur människa och samhälle
              fungerar, att vi i grunden inte är solidariska varelser utan ska
              tävla med varandra. Livet som en kapplöpningsbana: Någon ramlar,
              och den får vara kvar. Vi andra springer vidare. Vi socialdemokrater
              har en radikalt annorlunda uppfattning.
            </seg>
            <seg n="76ea1419">
              När man studerar utfallet av er skattepolitik har riksdagens
              utredningstjänst 2009 visat att de 10 procenten med de högsta
              inkomsterna rekvirerade 60 procent av de totala skattesänkningarna.
              Er omfördelning som har skett på skattepolitikens grund är alltså
              brutalt orättvis. Utöver värdet av omfördelningen till dem som
              har det bäst ställt finns det en djup orättvisa i att i relation
              till andras beskattning har pensionärskollektivet straffbeskattats.
              Och de som har minst förutsättning att bära skatterna, arbetslösa
              och sjuka, har över huvud taget inte fått någon mildring.
            </seg>
            <seg n="c3acd3b3">
              I regeringens allmänna skattepolitik är de så kallade jobbavdragen
              centrala. Nu säger man att man vill gå vidare. Blir det ett femte,
              ett sjätte eller ett sjunde så kallat jobbavdrag? Jag vill säga
              att detta så kallade jobbskatteavdrag har sitt pris, och det betalas
              varje dag av barnen på förskolor, av barnen i skolan som inte
              får tillräckliga resurser, i försäkringskassekontor som ska slås
              ut och att alla inte får den bästa sjukvården.
            </seg>
            <seg n="cb321318">
              Tydligt ser man det när regeringen beskriver den ekonomiska utvecklingen
              för innevarande år. Hushållens konsumtion ökar med 4,2 procent,
              och det är väl gott och väl, men den gemensamma konsumtionen ökar
              med 0,9 procent. Ständiga besparingar i det gemensamma leder till
              ett tryck på en annan finansiering senare, och detta vet man.
              Det är själva avsikten med politiken. Sänk skatten, överför resurser,
              försämra den gemensamma välfärden och systemskiftet ska blomma
              ut av ett opinionstryck.
            </seg>
            <seg n="8cda0663">
              Fru talman! Jag vill också ställa frågan: Blir vi alltid rikare
              när en enskilds inkomst växer? Jag tror inte det. Jag tror att
              vi faktiskt håller på att göra vårt land fattigare genom gigantiska
              inkomstskattesänkningar, därför att det leder till att det gemensamma
              ansvaret avtar. Vi har i kammaren under eftermiddagen fått höra
              exempel på det när statsministern fick frågor om bostadspolitiken.
              I 75 procent av landets kommuner är det brist på hyresrätter,
              och i de befolkningstäta områdena av landet är det brist i 90
              procent.
            </seg>
            <seg n="97e8b667">
              Bristen på investeringar och reinvesteringar i infrastruktur
              gör att våra trafiksystem håller på att trasas sönder, och det
              begränsar tillväxten. Det begränsar en uthållig klimatpolitik,
              och det begränsar en regionförstoring som är nödvändig.
            </seg>
            <seg n="9f882787">
              Besparingar och vägran att investera i utbildningssektorn leder
              till att vi tappar fart när det gäller att med konkurrenskraft
              tävla med länder i andra delar av världen. Jag vill påstå att
              denna sterila skattesänkarpolitik, som främst Moderaterna står
              för, inte bara skapar orättvisor mellan människor utan i grunden
              också gör vårt land fattigare. Därför, fru talman, behövs det
              en ny politisk inriktning, en skattepolitik som har ett annat
              mål, ett mål om jämlikhet och utveckling.
            </seg>
            <seg n="0089204e">
              Återupptagna förhandlingar
            </seg>
          </u>
          <note n="cb479dd9">
            Ajournering
          </note>
          <note n="5b7fbc6b">
            Kammaren beslutade kl. 15.52 på förslag av förste vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note n="90f9a6ce">
            Förhandlingarna återupptogs kl. 16.00.
          </note>
          <note n="d029012c">
            13 § Beslut om ärenden som slutdebatterats den 16 mars
          </note>
          <note n="a9d24554">
            Punkt 1
          </note>
          <note n="c4d84eda">
            Punkt 4
          </note>
          <note n="bdc5dce7">
            Punkt 6
          </note>
          <note n="cc23b62d">
            Punkt 7
          </note>
          <note n="6123a9b1">
            Punkt 8
          </note>
          <note n="799d6d34">
            Punkt 11
          </note>
          <note n="51ed4900">
            Övriga punkter
          </note>
          <note n="a9d24554">
            Punkt 1
          </note>
          <note n="8e16e622">
            Punkt 3
          </note>
          <note n="6123a9b1">
            Punkt 8
          </note>
          <note n="b537eab6">
            Punkt 9
          </note>
          <note n="030b2b43">
            Punkt 10
          </note>
          <note n="51ed4900">
            Övriga punkter
          </note>
          <note n="a9d24554">
            Punkt 1
          </note>
          <note n="1a90cd4e">
            Punkt 2
          </note>
          <note n="8e16e622">
            Punkt 3
          </note>
          <note n="c4d84eda">
            Punkt 4
          </note>
          <note n="27273e1e">
            Punkt 5
          </note>
          <note n="799d6d34">
            Punkt 11
          </note>
          <note n="9cca70f2">
            Punkt 12
          </note>
          <note n="1ab43e36">
            Punkt 17
          </note>
          <note n="51ed4900">
            Övriga punkter
          </note>
          <note n="a9d24554">
            Punkt 1
          </note>
          <note n="1a90cd4e">
            Punkt 2
          </note>
          <note n="8e16e622">
            Punkt 3
          </note>
          <note n="c4d84eda">
            Punkt 4
          </note>
          <note n="030b2b43">
            Punkt 10
          </note>
          <note n="799d6d34">
            Punkt 11
          </note>
          <note n="495acaca">
            Punkt 13
          </note>
          <note n="94765e21">
            Punkt 19
          </note>
          <note n="51ed4900">
            Övriga punkter
          </note>
          <note n="27273e1e">
            Punkt 5
          </note>
          <note n="6123a9b1">
            Punkt 8
          </note>
          <note n="9cca70f2">
            Punkt 12
          </note>
          <note n="ded15724">
            Punkt 15
          </note>
          <note n="1ab43e36">
            Punkt 17
          </note>
          <note n="66a5cfde">
            Punkt 21
          </note>
          <note n="51ed4900">
            Övriga punkter
          </note>
          <note n="725e58f7">
            14 § Beslut om ärenden som slutdebatterats vid dagens sammanträde
          </note>
          <note n="1a90cd4e">
            Punkt 2
          </note>
          <note n="c0cf4cb7">
            Punkterna 1 och 3
          </note>
          <note n="a9d24554">
            Punkt 1
          </note>
          <note n="1a90cd4e">
            Punkt 2
          </note>
          <note n="c4d84eda">
            Punkt 4
          </note>
          <note n="51ed4900">
            Övriga punkter
          </note>
          <note n="e56bcdac">
            15 § Aktuell debatt: Situationen i Libyen
          </note>
          <note type="speaker" n="49a2e03a">
            Anf. 109 HANS LINDE (V):
          </note>
          <u who="Q1581082" xml:id="i-4db47f70f0c8443b-0" n="09a5d0dd">
            <seg n="96a224bb">
              Herr talman! Den 17 december strax före lunch gick Mohammed Bouazizi
              ned till centrum i den tunisiska staden Sidi Bouzid och tände
              eld på sig själv driven av ilska och frustration över de trakasserier
              och det förtryck som var en del av den tunisiska diktaturens vardag.
            </seg>
            <seg n="a2d45ea8">
              Mohammed Bouazizi var inte ensam om att bära på ilska och en
              längtan efter demokrati, mänskliga rättigheter och social rättvisa.
            </seg>
            <seg n="61d69bbd">
              Under de senaste månaderna har vi sett en våg av folkliga protester
              välla fram över Nordafrika och Mellanöstern folkliga protester
              drivna av drömmar om frihet och social rättvisa.
            </seg>
            <seg n="50a971c1">
              De här folkliga revolterna har varit ett av de mest överväldigande
              exemplen på mänskligt mod men också en påminnelse om att det inte
              finns någon starkare kraft än människor som går ihop för förändring.
            </seg>
            <seg n="a679627c">
              Men den våg av folkliga protester som inledningsvis segrade i
              Tunisien och Egypten mötte nu ett allt grymmare våld och en allt
              starkare repression.
            </seg>
            <seg n="a3ade48f">
              Från Marocko och Jemen kommer rapporter om blodiga attacker mot
              demonstranter.
            </seg>
            <seg n="22837328">
              I Bahrain begår regimen, understödd av militär från Saudiarabien,
              alltmer omfattande övergrepp mot befolkningen.
            </seg>
            <seg n="9615d1ff">
              I Libyen mördas nu människor urskillningslöst i de städer som
              står under regimens kontroll, och i de städer där oppositionen
              har tagit makten möts de folkliga protesterna med stridsvagnar,
              attackhelikoptrar och bombanfall.
            </seg>
            <seg n="b8c94d33">
              Herr talman! Libyen skulle kunna bli vår tids svar på apartheidregimens
              fall. Men Libyen kan också bli vår tids svar på massakern på Himmelska
              fridens torg ett folkligt uppror för frihet och rättvisa som krossas
              i blod och död.
            </seg>
            <seg n="45169341">
              Nu är det avgörande att omvärlden agerar, att omvärlden reagerar
              och att omvärlden använder alla de verktyg som folkrätten ger
              oss möjlighet att använda. Därför har Vänsterpartiet begärt denna
              aktuella debatt.
            </seg>
          </u>
          <note n="e2ddc553">
            I detta anförande instämde Lena Olsson (V).
          </note>
          <note type="speaker" n="7ef834db">
            Anf. 110 Utrikesminister CARL BILDT (M):
          </note>
          <u who="Q52922" xml:id="i-5380cd2d90f9aaa1-39" n="8c8afbcf">
            <seg n="593c0fe9">
              Herr talman! Europeiska unionen har reagerat tidigt och tydligt
              på den politiska och humanitära utmaning som krisen i Libyen sedan
              upproret mot Khadaffi bröt ut har inneburit. Sverige är som bekant
              medlem i denna union och spelar en aktiv och pådrivande roll när
              det gäller att utforma dess politik. Så har varit fallet även
              denna gång.
            </seg>
            <seg n="0d497872">
              Vårt fördömande av regimen Khadaffis övervåld mot sin egen befolkning
              var tidigt och tydligt redan i vårt ställningstagande den 21 februari.
              Vår förhoppning då var att han relativt snabbt skulle kunna kastas
              ur sadeln. Men vi visste att vi hade att göra med en brutal och
              oberäknelig regim, och vi befarade ett urskillningslöst våld mot
              allt och alla innan han gick mot sitt slut i sin bunker.
            </seg>
            <seg n="99d4d64e">
              I det skedet var vår främsta prioritet jag sade prioritet 1,
              2 och 3 att få våra medborgare i säkerhet. Vi ville inte hamna
              i gisslansituationer. I dag vet vi alla att det lyckades. Alla
              som ville lämna området har kunnat lämna det.
            </seg>
            <seg n="209bc11c">
              Jag vill säga att det var långt ifrån självklart att så skulle
              bli fallet. I ett konkret fall var vi mycket nära en konkret gisslansituation;
              det var farligt. Jag vill i dag från denna tackarstol tacka Nederländernas
              regering för den hjälp som de gav oss i den situationen. Jag vill
              också tacka Greklands regering för den hjälp som de gav de modiga
              från Holland som hjälpte vår medborgare ur den situationen.
            </seg>
            <seg n="b9846fea">
              Vår evakuering var en del av en massiv operation för att få ut
              utländska medborgare ur landet. Tiotusentals människor kunde komma
              undan. Vi hade svensk personal och vi hade svenskt flyg stationerat
              på Malta för att hjälpa till med och koordinera dessa insatser.
            </seg>
            <seg n="da065b0e">
              Samtidigt med detta förbereddes och beslutades om införandet
              av omfattande ekonomiska sanktioner och andra restriktioner riktade
              mot regimen. Beslut fattades i olika omgångar av Europeiska unionen,
              USA och, viktigast av allt, av FN:s säkerhetsråd i dess viktiga
              resolution den 26 februari. Dessa sanktioner fortsätter vi att
              bygga ut och förstärka.
            </seg>
            <seg n="e3436c19">
              Alla vet vi dock att sanktioner får konkret effekt först efter
              en betydande tid, men det var viktigt att också på detta sätt
              sända signalen att vi inte tänkte tolerera regimens fortbestånd.
              Att FN:s säkerhetsråd hänvisade frågan om regimen Khadaffis våld
              mot sin egen befolkning till internationella brottmålsdomstolen
              för prövning av brott mot mänskligheten var också ett viktigt
              steg, liksom beslutet att suspendera Libyen från FN:s råd för
              mänskliga rättigheter.
            </seg>
            <seg n="1a1053cf">
              Låt mig till detta lägga till att företrädare för EU:s medlemsstater
              i nära koordinering och i direkta kontakter med företrädare för
              Tripoli förmedlade mycket tydliga budskap om att Khadaffi måste
              bort. Händelseutvecklingen kom dock inte att leda till den snabba
              kollaps för regimen som vi hade hoppats på. Det var bakgrunden
              till att EU:s stats- och regeringschefer kallades till ett extra
              toppmöte i fredags, alltså den 11 mars.
            </seg>
            <seg n="df254a78">
              Statsministern har nyss redogjort för de viktiga slutsatserna
              från detta möte. De förbereddes av utrikesministrarna dagen innan,
              och Sverige står självfallet helt och fullt bakom dem. I slutsatserna
              upprepades vårt hårda fördömande av Khadaffiregimen och hans dåd
              men skisserades också vår långsiktiga politik för demokratisk
              stabilitet och ekonomiska reformer i denna del av världen.
            </seg>
            <seg n="a0e65bea">
              Samtidigt noterades viktiga diskussioner i andra forum. Arabförbundets
              uttalande känner vi till; det var bra. Afrikanska unionens uttalande
              är kanske mer mångtydigt, om jag uttrycker mig så. Inom Nato har
              beslut fattats om förberedande militär planering för bland annat
              olika möjliga flygförbudszoner, marina avspärrningszoner och andra
              insatser. Viss motsvarande planering med inriktning mot att stödja
              såväl avspärrning som stöd till humanitära insatser sker också
              inom EU med bland annat svensk militär medverkan.
            </seg>
            <seg n="fdb36b4c">
              FN:s säkerhetsråd överlägger just nu om en ny resolution som
              ska kunna lämna utrymme också för införandet av en flygförbudszon
              och andra insatser som kanske på ett effektivare sätt skulle kunna
              stoppa Khadaffi och skydda civilbefolkningen. En flygförbudszon
              har som bekant bara mycket begränsade effekter i detta avseende.
              Vi hoppas att vi får ett tydligt och tidigt sådant beslut.
            </seg>
            <seg n="010d97cd">
              Vi bör lämna ett så vitt utrymme som möjligt för till exempel
              Nato eller vissa av deras medlemsstater att agera i samarbete
              med främst Arabförbundet eller dess medlemsstater. I den interna
              diskussionen i EU:s utrikesministerkrets har jag som min mening
              uttalat att i verklig mening effektiva åtgärder måste gå avsevärt
              längre än bara en flygförbudszon. Därmed blir dock också de folkrättsliga
              övervägandena än mer besvärliga.
            </seg>
            <seg n="b8ac2203">
              Vårt agerande nu sker i olika tidsperspektiv. Omedelbart sett
              kan säkerhetsrådet komma att föra över frågan till Nato. Vi står
              utanför dess överläggningar. Inom EU finns ett fokus på den politiska
              processen när Khadaffi är borta och kontakter på bredden med olika
              företrädare för det libyska samhället. Vi kan inte nu säga vem
              som ska ha makten i Libyen efter Khadaffi. Vi måste ha bredd i
              våra kontakter, och vi har konkreta förberedelser för vad som
              kan inträffa i denna situation. Jag understryker bredden i detta.
            </seg>
            <seg n="44cb7968">
              Låt mig till slut bara säga två saker. Låt oss inte glömma stödet
              till Egypten och Tunisien och demokratin där! Det viktigaste just
              i dag är dock kanske att få bort den socialistiska diktatorn Khadaffi
              från Libyen.
            </seg>
          </u>
          <note n="d5b9d28e">
            I detta anförande instämde Elisabeth Björnsdotter Rahm och Lars-Arne
            Staxäng (båda M).
          </note>
          <note type="speaker" n="3bd4d644">
            Anf. 111 HANS LINDE (V):
          </note>
          <u who="Q1581082" xml:id="i-4db47f70f0c8443b-1" n="09a5d0dd">
            <seg n="c42f41e9">
              Herr talman! Låt mig börja med att säga att utrikespolitik inte
              alltid är enkelt. Vi lever i en värld som sällan är svart och
              vit utan snarare full av gråzoner. Många gånger är utvecklingen
              komplex och motsägelsefull. Komplicerande skeenden ska beskrivas
              i korta kommentarer.
            </seg>
            <seg n="7d37bf42">
              Men ibland är utrikespolitik också så väldigt enkelt. De senaste
              månaderna har vi sett hur människor har rest sig runt om i Mellanöstern
              och Nordafrika och med ett enormt mod trotsat sina regimer för
              att kräva sina mest grundläggande mänskliga rättigheter.
            </seg>
            <seg n="c16a494a">
              I ett läge där man hade önskat och trott att Sverige skulle utmärka
              sig genom sitt tydliga stöd till dessa modiga människor i Tunisien,
              Egypten, Bahrain, Jemen och Libyen har dock Sverige under Carl
              Bildts ledning utmärkt sig genom sin passivitet och sin tystnad.
              Den beskrivning vi nyss fick från Carl Bildt om en aktiv regering
              tror jag knappast att någon annan än utrikesministern själv och
              de fåtal ledamöter som tryckte på instämmer-knappen håller med
              om.
            </seg>
            <seg n="9f8525f1">
              Sverige borde från dag ett ha gett det libyska folket sitt stöd
              och krävt Muammar Khadaffis avgång. I det läge vi nu befinner
              oss i behöver Sverige dock kraftigt öka det humanitära stödet
              till dem som flyr undan regimens våld, se över möjligheten att
              ytterligare skärpa sanktionerna mot regimen och sätta press på
              de företag som har investerat i Libyen och gjort stora vinster
              på den libyska oljan men samtidigt bidragit till att ekonomiskt
              gynna regimen.
            </seg>
            <seg n="e52a6cf4">
              När det libyska folket nu tydligt efterfrågar en flygförbudszon
              för att stoppa regimens attackhelikoptrar och bombanfall borde
              Sverige i FN stödja detta krav och tydligt kräva en flygförbudszon
              med ett tydligt FN-mandat. Carl Bildt beskrev tidigare hur denna
              fråga just nu diskuteras i FN:s säkerhetsråd, men Carl Bildt sade
              ingenting om Sveriges hållning. I denna stund: Vad säger Sverige?
              Hur agerar just nu Sverige i FN när denna fråga står på dagordningen?
            </seg>
            <seg n="eff6c2d1">
              För mig som vänsterpartist är det självklart att Libyens befrielse
              måste vara det libyska folkets eget verk och att vi måste stödja
              deras kamp och självklart också deras krav.
            </seg>
            <seg n="9499ff6a">
              Herr talman! Valet mellan auktoritära regimer som med våld och
              övergrepp försöker klamra sig fast vid makten å ena sidan och
              folkliga krav på demokrati och social rättvisa å andra sidan borde
              vara enkelt för oss alla. Men när den folkliga revolten inleddes
              sade utrikesminister Carl Bildt: Nu handlar det inte om att stödja
              den ena eller den andra. Nu handlar det om att försöka få till
              stabilitet och en rimlig utveckling.
            </seg>
            <seg n="d2bc08df">
              Länge var det faktiskt så att Sveriges utrikesminister Carl Bildt
              tillhörde den exklusiva skara, om man kan kalla det så, av världsledare
              som vägrade kräva Muammar Khadaffis avgång. I denna skara finns
              också Fidel Castro, Hugo Chávez och Alexander Lukasjenko.
            </seg>
            <seg n="5b8c6493">
              Först när EU samlades i ett gemensamt uttalande anslöt sig Carl
              Bildt till denna kompromiss, denna minsta gemensamma nämnare mellan
              EU:s 27 medlemsstater. Men då fanns det ju inget alternativ för
              en utrikesminister som utmärkt sig genom att fylla sina uttalanden
              med reservationer. Stödet till oppositionen i Libyen kom först
              när Carl Bildt tvingades till det av EU.
            </seg>
            <seg n="0053ccbb">
              Det är en fråga som i dag hänger över denna kammare. Varför denna
              tystnad? Varför denna passivitet? Varför har det varit så förtvivlat
              svårt för Carl Bildt och den borgerliga regeringen att ge det
              kämpande libyska folket sitt stöd? Carl Bildt har ju knappast
              gjort sig känd som en politiker med tunghäfta, och Bildts passivitet
              har knappast haft stöd i denna kammare.
            </seg>
            <seg n="c111e8ce">
              Det går i sammanhanget inte att blunda för att vi än en gång
              i denna kammare diskuterar en förtryckarregim som Carl Bildt själv
              har kopplingar till sedan sin tid i Lundin Oils styrelse. Fem
              månader efter att Carl Bildt valdes in i Lundin Oils styrelse
              år 2000 tecknade Lundin Oil ett projektlåneavtal med två libyska
              banker, kontrollerade av regimen, för att kunna investera i två
              libyska oljekällor. Med pengar från en diktatur ville man investera
              i en diktatur.
            </seg>
            <seg n="5111b554">
              Att svenska företag aktivt bidragit till att stärka en diktatur
              är allvarligt, men att detta har skett med aktivt stöd av den
              nuvarande svenska utrikesministern är än värre. Lundin Oil beskrev
              själv investeringen som några av de mest framgångsrika projekten.
            </seg>
            <seg n="c706c408">
              Men visst hade man betänkligheter från Lundin Oils sida när man
              med Carl Bilds stöd gick in och investerade i Libyen. Hettan i
              den libyska öknen var jobbig, och korruptionen var utbredd i Libyen.
              Det faktum att regimen fängslade meningsmotståndare, torterade
              sina kritiker och systematiskt bröt mot de mänskliga rättigheterna
              verkar dock inte ha varit någonting som besvärade Lundin Oil och
              dess styrelseledamot Carl Bildt.
            </seg>
            <seg n="adf34edd">
              En tidigare statsminister har sagt: Den som är satt i skuld är
              inte fri. Det gäller faktiskt i högsta grad den som har valt att
              låna pengar av en diktatur. Inga tvättmedel i världen kan tvätta
              bort de libyska oljefläckar som just nu sitter på Carl Bildts
              kavajslag. När Carl Bildt står i denna kammare och talar om demokrati,
              frihet och mänskliga rättigheter i Libyen gör han det utan trovärdighet.
            </seg>
            <seg n="32eb6bcf">
              Jag har förståelse för att Carl Bildt kommer att försvara sitt
              agerande. Det gör Carl Bildt nämligen alltid. Vi har en utrikeminister
              som vi vet saknar förmågan att se sina egna brister och sina egna
              misstag.
            </seg>
            <seg n="581a7b10">
              Min fråga till de borgerliga talare som sedan ska upp i den här
              talarstolen är: Hur kan ni acceptera från Centerpartiet, Folkpartiet
              och Kristdemokraterna att representeras av en utrikesminister
              som utmärkt sig genom sin passivitet, som har utmärkt sig genom
              sina kontakter med den libyska förtryckarregimen?
            </seg>
          </u>
          <note n="e2ddc553">
            I detta anförande instämde Lena Olsson (V).
          </note>
          <note type="speaker" n="1877b6cc">
            Anf. 112 URBAN AHLIN (S):
          </note>
          <u who="Q3369220" xml:id="i-c762983561dc651a-0" n="87716178">
            <seg n="671a1b2c">
              Herr talman! Just som vi debatterar situationen i Libyen hukar
              människorna i Benghazi för de bomber som Khadaffis flygvapen just
              nu släpper över invånarna i Benghazi. Diskussionen ska naturligtvis
              handla om: Vad kan vi i omvärlden göra för att stoppa en diktators
              slakt på sin egen befolkning? Låt mig återkomma till vad vi socialdemokrater
              vill att omvärlden och Sverige ska göra.
            </seg>
            <seg n="e398445f">
              Låt mig haka på det som Hans Linde redovisade. När Expressen
              i dag i ett uppslag redovisar Carl Bildts engagemang i Lundin
              Oil skriver Carl Bildt på bloggen där han försöker ursäkta sig
              för att han var engagerad i detta och säger att Expressen har
              hittat på, det är felaktigheter. Så säger han att det inte var
              så, vi lånade inga pengar, för det behövdes inte i slutet. Så
              var det med det, avslutar han sitt blogginlägg.
            </seg>
            <seg n="242c66b5">
              Med det tycker Carl Bildt att detta kan läggas åt sidan, precis
              som om den här artikeln handlade om att Carl Bildt har lånat ett
              antal miljoner från libyska staten. Vad artikeln handlar om, Carl
              Bildt, är att Sverige hade en statsminister som använde sitt politiska
              förtroendekapital för att gå in i ett bolags styrelse och tjäna
              pengar, ett bolag som har gjort sig känt för att verka i länder
              där man gravt kränker de mänskliga rättigheterna. Då behöver man
              någon med politiskt förtroendekapital som kan öppna dörrar upp
              till oljeministeriernas sammanträdesrum för att den vägen göra
              business.
            </seg>
            <seg n="264abed9">
              Den statsministern var du, Carl Bildt. Någonstans när du myste
              i Khadaffis sammanträdesrum tappade du bort den moraliska kompass
              som en svensk statsminister behöver för att hamna rätt när det
              handlar om demokrati eller förtryck.
            </seg>
            <seg n="04e16f6f">
              Vi hade en debatt för en månad sedan då jag anklagade dig, Carl
              Bildt, för att du inte stod upp för det som är det självklara
              för en svensk utrikesminister, att alltid stå på de förtrycktas
              sida. Den gången hade du oerhört svårt att säga att Mubarak ska
              avgå. Du lyssnade inte på människorna på Tahrirtorget som krävde
              att omvärlden skulle engagera sig.
            </seg>
            <seg n="f7040537">
              I dag lyssnar du inte heller på de invånare i Benghazi som säger:
              Snälla omvärld, vår regim dödar oss. Gör någonting för att hindra
              slaktandet!
            </seg>
            <seg n="40c58caf">
              Libyens ambassadörer som har hoppat av säger över hela världen
              att detta leder till etnisk rensning, det är ett folkmord som
              pågår. Stoppa honom!
            </seg>
            <seg n="83e09820">
              Frågan är precis som Hans Linde säger: Vad tycker den svenska
              regeringen? Det enda vi har hört är att det är stabilitet, vi
              ska inte ta ställning för än den ena eller än den andra parten.
              När vi socialdemokrater går ut och säger att vi stöder kraven
              på en flygförbudszon då ojar sig Carl Bildt och säger: Ja, vad
              skulle en sådan kunna lösa för någonting? Dessutom kostar det
              flera hundra miljoner kronor. Då måste riksdagen ta det beslutet,
              för det kostar en massa pengar.
            </seg>
            <seg n="b1c784fa">
              Människorna i Benghazi hukar nu för de bomber som faller över
              dem.
            </seg>
            <seg n="a9882039">
              FN har etablerat en princip sedan 2005 om ansvaret att skydda,
              att en regim har ett ansvar att skydda sin befolkning mot etnisk
              rensning, folkmord och brott mot mänskligheten. Här har vi en
              regim som själv mördar sitt eget folk. Vi har en diktator som
              försöker hänga sig kvar vid makten genom att mörda sina egna.
              Det är ett brott mot mänskligheten. FN:s säkerhetsråd bör ta ett
              beslut som bygger på ansvaret att skydda. Man har ett politiskt
              mandat, ett folkrättsligt legalt mandat att agera för att stoppa
              det som vi nu ser, slakten på civila där en diktator håller sig
              vid makt genom att krossa sin opposition.
            </seg>
            <seg n="d8780dd4">
              En flygförbudszon har säkert en massa tillkortakommanden och
              kommer kanske inte att fungera utmärkt. Låt mig då säga att jag
              hoppas att FN:s säkerhetsråd tar ett beslut som leder till att
              dödandet av civila kan stoppas. Jag stöder FN i det. Men jag undrar:
              Vad tycker den svenska regeringen? Det enda ni ägnat er åt är
              att säga att det är svårt, det är krångligt, det måste finnas
              stöd för än det ena, än det andra. Vad tycker regeringen? Varför
              kan vi inte få ett klart besked ja eller nej till en flygförbudszon?
              Ja eller nej till att vara med från svensk sida och stödja en
              sådan operation?
            </seg>
            <seg n="8f00519a">
              Vi socialdemokrater har gått väldigt långt där och säger att
              vi menar att FN:s säkerhetsråd ska ta mandatet, för det krävs
              ett folkrättsligt legalt mandat. En politisk legitimitet finns
              redan genom Arabförbundet. Vi har en FN-princip om ansvaret att
              skydda att grunda det hela på, eftersom en diktator dödar sin
              egen befolkning och därmed begår brott mot mänskligheten. Då borde
              Sverige säga: FN, ta ett beslut. Vi är beredda att stödja om ni
              ber oss att göra det.
            </seg>
            <seg n="c037acb2">
              Dessutom har vi i EU ansvaret för den nordiska snabbinsatsstyrkan,
              som har till direkt uppgift att säkra hamnar och flygplatser för
              att garantera humanitärt stöd till människor som kan råka illa
              ut. Jag utgår från att de förberedelserna görs av regeringen.
            </seg>
            <seg n="c9e29fed">
              Frågan är helt enkelt: Vad tycker Carl Bildt? I Ekots intervju
              bluddrar han runt och börjar tala om att han mer stöder Frankrike.
              Då frågar journalisten: Vad betyder det? Ska vi gå in markvägen
              också eller bara med attacker från luften, eller vad går det ut
              på? Nej, då ville Carl Bildt inte prata. Han pratar med alla andra.
              Han vill inte berätta för svenska folket vad han driver för linje
              i världen, för Gud bevars, han har ju så många på sin kontaktlista.
              Han ringer runt. Den som lyssnade på Studio Ett i går kunde få
              uppfattningen att det var Carl Bildt som hade kallat ihop FN:s
              säkerhetsråd för att diskutera det här.
            </seg>
            <seg n="2b76ba73">
              Du har Libyens olja på ditt kavajslag, Carl Bildt. Du har inte
              ställt upp på de förtrycktas sida. Du ger inte svenska befolkningen
              ett svar på: Vad tycker den svenska regeringen att omvärlden nu
              ska göra för att hindra dödandet av civila?
            </seg>
          </u>
          <note n="d31d68e2">
            I detta anförande instämde Kenneth G Forslund, Monica Green,
            Carina Hägg och Carina Ohlsson (alla s).
          </note>
          <note type="speaker" n="5a813621">
            Anf. 113 GUSTAV FRIDOLIN (MP):
          </note>
          <u who="unknown" xml:id="i-a2ac76e23897ec01-2" n="95899529">
            <seg n="336103ac">
              Herr talman! Häromveckan mötte jag några tidigare folkhögskoleelever
              på stan. Jag mindes diskussionerna vi hade haft i klassen om demokratin
              och om de länder som de eller deras föräldrar en gång tvingats
              fly ifrån. De brukade vara pessimistiska där i klassen, uppgivna,
              fast i tanken att det som hade varit var det som också skulle
              förbli. Men när jag mötte dem strålade de av hopp och framtidstro.
              De senaste veckorna hade de sett hur folkliga och fredliga resningar
              sänt Egyptens Hosni Mubarak och Tunisiens Ben Ali på flykten.
              Och nu hade de varit med när den libyska Helsingforssambassadören
              halat Khadaffiregimens flagga och ställt sig på, som han sade,
              folkets sida optimism, framtidstro, hopp om förändring.
            </seg>
            <seg n="be43ea79">
              Det var då.
            </seg>
            <seg n="27aad34c">
              Muammar Khadaffi mötte de modiga människor som ställde sig upp
              för att kräva demokrati och mänskliga rättigheter med bombplan,
              massivt våld och brutalt dödande. Och världen lät det ske.
            </seg>
            <seg n="c8998ca1">
              Europa är en världsdel med en färsk historia av stater som gått
              från diktatur till demokrati. Vi bär erfarenheter av vilka utmaningar
              som väntar på vägen. Vi skulle kunna ha varit goda grannar. Vi
              skulle kunna ha stått sida vid sida med dem som krävde det självklara:
              rätt att styra sina egna liv, rätt att styra sina egna länder.
            </seg>
            <seg n="742761a9">
              I stället andades Europas ledarskap rädsla och osäkerhet inför
              förändringen. Man välkomnade upproren i Egypten och Tunisien först
              efter det att de hade lyckats, först när man inte riskerade någonting
              i relationerna med Mubarak och Ben Ali.
            </seg>
            <seg n="c9bec393">
              När skräckbilderna nådde oss från Libyen talade Europas ledare
              först inte om oron för folket, inte om oron för de modiga människor
              som besköts från luften, utan om oron för de egna gränserna, om
              oron för att några av dem kanske skulle ta sin tillflykt hit.
              I officiella slutsatser manades båda sidor till lugn, som om man
              kan jämställa människor som kräver demokrati och mänskliga rättigheter
              med en auktoritär diktator som skickar stridsplan mot sitt eget
              folk, som om man står neutral mellan demokrati och diktatur.
            </seg>
            <seg n="dd82e6f6">
              Europa betedde sig lite som en granne som ser hur huset intill
              fattar eld och springer ut, inte för att hjälpa grannen utan att
              för ställa sig med en brandsläckare vid staketet i rädslan att
              någon gnista kanske kan nå över till ens egen sida.
            </seg>
            <seg n="65a18300">
              Under tiden var det som om hoppet om en ny värld släcktes.
            </seg>
            <seg n="22c5b6d1">
              Vi måste fråga oss hur det kunde ske. Varför klarade inte Europa
              att stå upp för de värden som hyllas i högtidstalen? Varför har
              vi hållit dessa auktoritära diktaturer om ryggen i decennier,
              och varför fortsätter vi att göra detsamma i de länder där protesterna
              ännu inte vunnit mark?
            </seg>
            <seg n="4c2a938b">
              Ett mindre smickrande svar stavas olja. Vårt beroende av Mellanöstern
              och Nordafrikas förbannelse, det svarta guld som gött autokraternas
              kassakistor men inte mättat folkens hunger, har gjort att kortsiktiga
              kalkyler om vad som ger stabilitet för stunden vägt tyngre än
              folkens frihet. Att bryta vårt oljeberoende är därför inte bara
              en klimatfråga, utan också en fredsfråga, en säkerhetsfråga och
              en fråga om demokrati och mänskliga rättigheter.
            </seg>
            <seg n="2a68c1d0">
              Krisen i Mellanöstern har gjort det alltmer brådskande att ta
              sig ur oljefällan. Vi har inte råd att vara beroende av en så
              flyktig energikälla när vi kan skaffa oss ren, grön och säker
              energi. Så sade Storbritanniens energiminister Chris Huhne häromdagen
              när han presenterade Storbritanniens plan för att bryta oljeberoendet,
              och så låter det i många länder.
            </seg>
            <seg n="d0aca68f">
              I Sverige ökar däremot beroendet. Förra året använde vi 4 procent
              mer olja än året dessförinnan. Detta är ett beroende som riskerar
              förtroendet för att svensk utrikespolitik formas av vilja till
              demokrati och mänskliga rättigheter och inte av hänsyn till kortsiktiga
              handelsintressen. Det riskerar att bli en munkavle för en välbehövlig
              röst för demokrati och mänskliga rättigheter. Vår möjlighet att
              tala klarspråk begränsas av vår oförmåga och vårt uppenbara ointresse
              av att bryta beroendet av gårdagens energikälla.
            </seg>
            <seg n="4103c958">
              Herr talman! Det har förts en ganska märklig debatt om handel
              med diktaturer. På vissa har det låtit som om all handel är av
              ondo. Men det är handel och utveckling som gör att de som protesterar
              inte bara har engagemanget och viljan utan också verktygen att
              genomdriva demokrati. Mubarak och Ben Ali skulle nog gärna önska
              att deras befolkning inte hade haft tillgång till de datorer som
              sammankallade protesterna.
            </seg>
            <seg n="2aec5284">
              Men om debatten om handel blivit svartvit är det en färgskala
              som regeringen verkar ha trivts i. De flesta förstår att på samma
              sätt som handel mellan människor kan vara av godo finns en annan
              handel som möjliggör förtrycket och är av ondo. Vi ska inte ge
              diktaturer verktyg att förtrycka. Att Sverige med regeringsunderstöd
              försökt sälja övervakningsutrustning till Khadaffiregimen är lika
              pinsamt som att vi ser att svenska vapen används i länderna. Det
              som nu sker och har skett måste få efterverkningar också för den
              svenska och europeiska handelspolitiken. Saudiarabien är en extrem
              diktatur som gör allt för att kväsa varje opposition och varje
              protest, inte bara i sitt eget land. Det är också ett land som
              vi bedriver vapenhandel med.
            </seg>
            <seg n="a3206d3f">
              Herr talman! Vi har en akut situation i Libyen, och inte bara
              där. Bakom det massiva våldet från Khadaffiregimen göms och riskerar
              att glömmas hur andra regimer med brutalt och dödande våld försöker
              slå ned kraven på demokrati och mänskliga rättigheter. Europa
              borde som goda grannar ha slutit upp bakom de rättmätiga kraven
              från dessa modiga människor för länge sedan. Nu måste vi göra
              det vi kan för att stoppa Khadaffis hänsynslösa bombningar. Därför
              måste Sverige med kraft i FN kämpa för verkningsfulla åtgärder
              inklusive en verkningsfull flygförbudszon. Ställer ni er bakom
              det, Sveriges regering?
            </seg>
          </u>
          <note type="speaker" n="e37281de">
            Anf. 114 FREDRIK MALM (FP):
          </note>
          <u who="Q3675520" xml:id="i-5380cd2d90f9aaa1-40" n="21f16e51">
            <seg n="03e4c967">
              Herr talman! Folk säger åt mig att fly. Jag vet inte vad jag
              ska göra. Jag är jätterädd.
            </seg>
            <seg n="5a8bdcd9">
              Han kallar sig Hassan men heter egentligen någonting annat. Han
              vågar inte uppge sitt riktiga namn. Jag lyssnar på honom i Ekot
              i Sveriges Radio den 16 mars. Hassan har deltagit i protesterna
              mot Khadaffiregimen. Han har rapporterat till internationella
              medier. Nu fruktar han för sitt liv.
            </seg>
            <seg n="a7c846d6">
              De libyer som nu strider med vapen mot Muammar Khadaffi kämpar
              i svårt underläge. De är illa beväpnade och dåligt utbildade.
              De tvingas ta till vapen när de själva attackeras med stridsflyg
              och reguljära arméförband. Det är en mycket ojämn kamp för friheten.
            </seg>
            <seg n="bdcb9be1">
              Situationen i Libyen blir allvarligare för varje dag som går.
              Khadaffis styrkor har med förnyad kraft anfallit de oppositionella,
              och de är på väg att inta oppositionens främsta fäste, Benghazi.
              Det är tydligt att Muammar Khadaffi utnyttjar situationen i Japan
              till sin favör, när världens ögon nu riktas mot öst och katastrofen
              där.
            </seg>
            <seg n="f00dcd0c">
              Vad kan ske om den libyska regimen intar Benghazi? Det riskerar
              förstås att bli de långa knivarnas natt. Varje dag som går med
              Muammar Khadaffi kvar vid makten i Libyen kommer att innebära
              att mer blod flyter och att fler människor dödas.
            </seg>
            <seg n="01544e5e">
              Herr talman! Steg för steg har Europeiska unionen vässat tonen
              mot regimen i Libyen. EU har antagit sanktioner och krävt Khadaffis
              avgång. Det är bra. Frågan har lyfts till stats- och regeringschefsnivå
              och diskuterades på det extra toppmötet den 11 mars. Det är förstås
              välkommet att EU äntligen talar med en gemensam röst. Det är välkommet
              att man gemensamt ställer sig på oppositionens sida mot Khadaffi.
            </seg>
            <seg n="4c7517ac">
              Men det hade också varit välkommet om Europeiska unionens medlemsstater
              kunnat stå enade i den viktigaste frågan av alla just nu, att
              inrätta en flygförbudszon. Här har EU helt enkelt inte förmått
              leverera. Medlemsstaterna har visserligen slagit fast att alla
              möjligheter att skydda civilbefolkningen från striderna i Libyen
              måste utredas, men EU har inte kunnat enas om några direkta aktioner
              för att stoppa Khadaffis blodiga framfart. Att till och med Arabförbundet
              kunnat enas om detta säger en hel del om EU:s förmåga till handlingskraft.
              Ett enat EU skulle ha betydelse för behandlingen och diskussionerna
              i FN:s säkerhetsråd om en flygförbudszon.
            </seg>
            <seg n="48dd9fa9">
              Herr talman! Det finns en risk att västvärldens passivitet hittills
              kan bli ett olyckligt prejudikat, nämligen att den som slår ned
              sin befolkning med vapen därmed kan klara av att hålla kvar sig
              själv vid makten. Det vore ett mycket olyckligt prejudikat om
              detta vore fallet.
            </seg>
            <seg n="70c23f53">
              Europeiska unionen har på den humanitära sidan hjälpt tiotusentals,
              främst gästarbetare, att lämna Libyen. Men EU är inte någon militärmakt.
              För att en flygförbudszon ska kunna upprättas krävs i regel ett
              beslut i FN:s säkerhetsråd. Men även om FN:s säkerhetsråd i kväll
              eller i morgon det kommer olika bud nu från fransmän, amerikaner
              och andra kan rösta om en flygförbudszon vet vi ej om det går
              att nå enhällighet. Kina kan till exempel mycket väl lägga in
              sitt veto.
            </seg>
            <seg n="e8cdf268">
              Vad gör omvärlden då? Ska vi med Rwanda, Darfur, Srebrenica och
              Burma i minnet avhända oss möjligheterna att stoppa en stundande
              slakt av civila och i stället invänta den humanitära katastrof
              som riskerar att följa när Muammar Khadaffi tar revansch på sina
              motståndare? Ska vi efter att själva ha byggt upp principen om
              responsibility to protect inte själva förstå vilka krav detta
              i avgörande situationer ställer på oss?
            </seg>
            <seg n="e05cc220">
              Herr talman! Det är uppenbart att om situationen i Libyen förvärras
              enligt det scenario jag nyss beskrivit och världssamfundet samtidigt
              inte kan nå enighet i säkerhetsrådet riskerar vi att hamna i en
              situation lik den som rådde i Jugoslavien 1999 med den etniska
              rensningen i Kosovo. Då agerade Nato utan mandat från FN. Den
              svenska regeringen med statsminister Göran Persson och utrikesminister
              Anna Lindh stod bakom beslutet att stoppa övergreppen. Det gjorde
              däremot inte Vänsterpartiet och Miljöpartiet, men alla andra partier
              i Sveriges riksdag gjorde det. Detta skedde mot bakgrund av att
              andra vägar var prövade men att Slobodan Milošević fortsatte att
              begå omfattande övergrepp mot civilbefolkningen i Kosovo.
            </seg>
            <seg n="37343893">
              Libyen och Muammar Khadaffi 2011 har likheter med Kosovo och
              Slobodan Milošević 19981999. Dessutom har vi i dag verktyget responsibility
              to protect, som är konsekvensen av den förnyelse av internationell
              rätt som följde av Natos intervention i Jugoslavien.
            </seg>
            <seg n="731c2445">
              Herr talman! Det är i denna diskussion viktigt att förstå att
              en flygförbudszon även i ett sent skede kan göra skillnad. Den
              kan innebära att människor får en väg ut om de flyr. Den kan innebära
              att färre civila skadas. Den kan också ingjuta en sorts moralisk
              kraft hos dem som strider mot Muammar Khadaffi i ett mycket centralt
              och viktigt skede. Mot bakgrund av de relationer som väst har
              utvecklat med Khadaffi de senaste tio åren finns också en stark
              moralisk grund för att EU, omvärlden och västvärlden nu visar
              en verklig solidaritet med Libyens folk. Men det är ingen okomplicerad
              fråga. All militär intervention måste givetvis föregås av noggranna
              överväganden, men tiden är knapp.
            </seg>
            <seg n="189f4579">
              Herr talman! Jag noterar den förskjutning som har skett här i
              riksdagen. De partier som för sex månader sedan krävde att USA
              skulle lämna alla militärbaser i hela världen kräver nu unisont,
              även pacifistiska Miljöpartiet, att USA:s militärer ska skaffa
              kontroll över libyskt luftrum. Jag som liberal och folkpartist
              välkomnar givetvis i detta skede denna omsvängning.
            </seg>
          </u>
          <note n="a166bdef">
            I detta anförande instämde Roger Haddad (FP).
          </note>
          <note type="speaker" n="576a8bbd">
            Anf. 115 FREDRICK FEDERLEY (C):
          </note>
          <u who="Q513301" xml:id="i-f190b2aff58349c8-3" n="0e172a89">
            <seg n="18ae74d3">
              Herr talman! Jag vill börja med att tacka Hans Linde för att
              han har väckt en oerhört intressant, aktuell och angelägen debatt.
              Samtidigt blir jag förvånad när Hans Linde får igenom den här
              debatten och slänger ut den och spolar ned den genom att göra
              det till en debatt om utrikesministern. Det är rent skamligt.
              Jag hade i och för sig kunnat räkna ut att Vänsterpartiet skulle
              göra det, men jag hade inte trott att det största partiet i Sveriges
              riksdag, som har suttit vid regeringsmakten i över 70 år, skulle
              kasta bort det här tillfället att diskutera en otroligt angelägen
              och viktig fråga genom att göra det till en fråga om utrikesministerns
              tidigare eller privata förehavanden. Sådant kan man göra i konstitutionsutskottet,
              i interpellationsdebatter eller i debattartiklar, men denna debatt
              borde handla om det libyska folkets frihetssträvanden och inte
              om någon enskild politikers privatekonomi.
            </seg>
            <seg n="bd2131e8">
              Herr talman! När jag har fått detta sagt ska vi gå in på det
              egentliga ärendet. Vi befinner oss i väldigt spännande tider.
              Rent demokratiskt är det en av de största vågor av människor som
              har rest sig upp mot diktaturer som vi någonsin har sett. Det
              som kom att kallas den arabiska våren, då vi tänkte att vi nu
              skulle få se fler blomstrande demokratier, har i skuggan av de
              katastrofala händelserna i Japan den senaste tiden i stället kommit
              att handla alltmer om demokratins isande kyla. Vi har kommit att
              se hur Khadaffi i allt större utsträckning har börjat använda
              vapen mot sin egen befolkning. Det har börjat likna någonting
              som vi tidigare har sett ske i Rwanda och Kosovo. Efter de händelserna
              sade man unisont i världen att man inte ville låta detta ska igen:
              Vi vill inte vakna upp till en baksmälla där vi inte har agerat.
              Samtidigt ser vi att FN inte är redo att agera.
            </seg>
            <seg n="566ead5f">
              Jag fick precis ett meddelande på telefonen om att Susan Rice,
              som är USA:s FN-ambassadör, nu arbetar för att USA ska få igenom
              något som går ännu längre än en flygförbudszon. Kina har deklarerat
              att man vill nå verklig framgång, vad det nu kan tänkas innebära,
              och saker är ständigt i görningen.
            </seg>
            <seg n="050a8dc2">
              Samtidigt ställer detta stora krav på oss själva. Det är lätt
              att sitta här och unisont säga att vi vill ha en flygförbudszon.
              Men en flygförbudszon måste också upprättas och upprätthållas.
              Det ställer krav på att vi ska kunna agera, och det ställer krav
              på att Europeiska unionen kan agera.
            </seg>
            <seg n="5699f66a">
              Därför är det särskilt intressant att Hans Linde som de viktigaste
              sanktionerna för att få Khadaffi på fall lyfter fram ungefär det
              som redan är gjort: sanktioner, påtryckningar och så vidare. Vi
              börjar närma oss ett läge där det är betydligt större ingrepp
              som kommer att behövas. Vilka positioner kommer vi då att inta
              om FN nu förhoppningsvis fattar tydliga beslut som går åt rätt
              håll?
            </seg>
            <seg n="2717df51">
              För bara några veckor sedan hade jag möjligheten att här i kammaren
              ställa en fråga till statsministern om det som då skedde i Tunisien.
              Rykten hade börjat gå om att något skulle börja hända också i
              övriga Nordafrika, men ingen var riktigt säker. Ändå tog det bara
              några dagar tills vi kom att se den resning som nu tyvärr håller
              på att förändras till en ren slakt på den egna befolkningen. Det
              kan vi se i Libyen, och vi kan också se vad kungen av Bahrain
              gör och hur Hamaspolis i Palestina häromdagen slog ned en demonstration.
            </seg>
            <seg n="d2350ebc">
              Det är avgörande hur vi agerar på samtliga plan. Dels ska vi
              göra det diplomatiskt, med tydliga avståndstaganden, ställa oss
              på människors sida och fördöma diktaturers ageranden, dels behöver
              vi få ett effektivare FN som kan agera. Vi kommer också att få
              se helt andra krav på att Europeiska unionen framöver ska ha en
              kapacitet att agera.
            </seg>
            <seg n="2035bc2c">
              Det är min och Centerpartiets absoluta övertygelse att vi inte
              bara kan överlämna åt USA att agera i världen, utan vi måste också
              skaffa oss den kompetensen i Europeiska unionen.
            </seg>
            <seg n="4ecbd554">
              Det är lätt att i debatten vara stor i orden. Det är betydligt
              mer krävande och kostsamt att själv vara med och ställa upp på
              besluten. Samtidigt är det extra angeläget eftersom det är ett
              område som ligger alldeles i Europeiska unionens närhet. Det ställer
              särskilda krav på oss när våra grannländer, vilket de de facto
              är, står inför otroligt svåra situationer.
            </seg>
            <seg n="89d90c7a">
              Om vi vaknar upp ur baksmällan och inte har agerat och vi har
              kunnat se ett massmord på den libyska befolkningen och fortsatta
              övergrepp i Bahrain kommer det att innebära att vi inte har något
              att sätta emot när vi ser samma sak ske i Vitryssland eller i
              flera länder i Centralasien. Därför är det oerhört viktigt att
              vi nu kan agera kraftfullt.
            </seg>
            <seg n="15a743e4">
              Jag ser att Urban Ahlin är ute efter något här. Jag har inga
              problem med att säga att vi från Centerpartiets sida gärna vill
              se ett flygförbud, men det är så klart inget som vi från svensk
              sida kan upprätthålla själva, utan det måste ske med ett FN-mandat.
              Där bör vi vara tydliga. Därmed har Urban Ahlin fått svar på den
              frågan.
            </seg>
            <seg n="eb831a0f">
              Signalen till folken i världens diktaturer efter denna resning
              får aldrig vara att ju fler människor som ledaren mördar, desto
              större är chansen att han får sitta kvar vid makten. Signalen
              måste vara att oavsett om det är väst eller öst i världen kommer
              vi att agera till stöd för folket gentemot diktaturer.
            </seg>
          </u>
          <note type="speaker" n="3721eef4">
            Anf. 116 BJÖRN SÖDER (SD):
          </note>
          <u who="unknown" xml:id="i-0db6777cbc7d2e88-0" n="d2102c66">
            <seg n="c306c338">
              Herr talman! Den här debatten kändes i början som om den var
              initierad mer för att klämma åt utrikesministern än för att handla
              om situationen i Libyen. Jag tänker i alla fall hålla mig till
              det sistnämnda.
            </seg>
            <seg n="0b323511">
              Situationen i Libyen är tragisk. Låt mig börja med att understryka
              detta. Jag och Sverigedemokraterna beklagar det lidande som befolkningen
              utsätts för och fördömer de insatser med militära styrkor mot
              civila som den libyske diktatorn ägnar sig åt. Det är självklart
              oacceptabelt att en statschef ägnar sig åt denna grad av våld
              mot den egna befolkningen, och det är också vår förhoppning att
              diktatorn Khadaffi ska lämna makten över Libyen.
            </seg>
            <seg n="6d14d6a5">
              Allt detta är den naturliga reaktionen på de bilder vi har fått
              se på demonstrationer och strider som har pågått dessa veckor,
              och jag tror att just detta sympatin för de drabbade och avståndstagande
              från regimen är något som vi alla här i kammaren kan enas om.
              Men med detta sagt är det ändå inte självklart att det finns något
              meningsfullt och genomförbart sätt att gripa in i denna konflikt.
            </seg>
            <seg n="d4a9507f">
              Den utveckling som vi har sett i Libyen har gradvis eskalerat,
              från vad som initialt var en repressiv regims attacker mot demonstranter
              till att alltmer bli ett inbördeskrig. Hur mycket vi än kan beklaga
              detta är det ytterst lite vi kan göra för att åstadkomma en rättvis
              och fredlig utveckling i landet. För var dag som går börjar händelseutvecklingen
              alltmer gå i riktning mot en situation där rebellerna slås tillbaka
              och diktatorn behåller kontrollen över landet.
            </seg>
            <seg n="d997aaf7">
              Det har från vissa håll ställts krav på att vi borde verka för
              en militär intervention så snart som möjligt, helst redan i dag,
              för att på detta sätt avsluta striderna och skapa evig fred i
              Libyen. Detta är med förlov sagt oerhört naivt. Man bör komma
              ihåg att det i praktiken är ett inbördeskrig som pågår ett inbördeskrig
              där ingen av sidorna har begärt denna typ av direktintervention
              från omvärlden. Tvärtom har faktiskt röster från rebellhåll höjts
              om att man vill sköta striderna själva.
            </seg>
            <seg n="d54de305">
              Om vi och här menar jag västvärlden i vid mening skulle välja
              att intervenera utan uttryckligt stöd från någon av de två grupper
              som i dag finns i landet skulle det vara liktydigt med invasion.
              Ett sådant agerande skulle löpa risk att snarast stärka stödet
              för Khadaffi och även stöta på motstånd från element på rebellsidan.
              Bortsett från detta existerar helt enkelt inte resurserna för
              ett sådant agerande. Sverige har ensamt inte förmåga att föra
              krig på andra sidan jordklotet.
            </seg>
            <seg n="d2419ff9">
              Ser man till tänkbara ledare för en sådan insats kan man konstatera
              att de gamla europeiska stormakterna har rustat ned stora delar
              av sin tidigare kapacitet till stöd för expeditionskårer i fjärran
              land, och det som återstår är i stort sett uppbundet i Irak och
              Afghanistan. Och den ekonomiska krisen har i hög grad undergrävt
              de finansiella möjligheterna att upprätthålla en sådan insats.
            </seg>
            <seg n="26d18612">
              Anta nu att vi ändå skulle välja att stödja den libyska oppositionen.
              Vilka ingår då i den? Jag skulle vilja hävda att vi egentligen
              inte vet något alls om vilka krafter som på sikt kommer att bli
              dominerande bland de grupper som ingår på rebellsidan. En sak
              är dock klar med hyggligt stor säkerhet: Oavsett vem som blir
              styrande är det osannolikt att det kommer att bli en regering
              av västerländskt inspirerade liberala demokrater. Låt mig uttrycka
              det på ett sätt som förmodligen ligger ganska nära vissa optimisters
              resonemang: Libyen kommer inte att bli Sverige om rebellerna vinner.
              Det finns ingen tradition av demokrati och rättigheter åt alla
              i det landet. Det finns ingen anledning att tro på en lyckosam
              utveckling ens om rebellerna skulle klara av att störta Khadaffi.
            </seg>
            <seg n="cf2d475b">
              Men allt är inte hopplöst. Det finns trots allt konstruktiva
              insatser från omvärlden som vill mildra det lidande som många
              i befolkningen nu blir utsatta för. Det är därför vi med försiktig
              glädje ser på de slutsatser som Europeiska unionens ministrar
              kom fram till vid senaste rådsmötet.
            </seg>
            <seg n="83713a56">
              Till att börja med måste vi givetvis se till att våra egna medborgare
              så långt det går tas hem från den omedelbara faran i stridernas
              närhet. Det är positivt att man där koncentrerar sig på insatser
              för att hantera den flyktingvåg som så gott som helt säkert kommer
              att bli följden av konflikten som vi hitintills nog endast sett
              början av.
            </seg>
            <seg n="f4b31cfd">
              Det är utan tvekan så att Libyens grannländer kommer att utsättas
              för stora påfrestningar. Det är påfrestningar som lägger ytterligare
              sten på börda i en situation där dessa länder redan är instabila
              efter de omvälvningar som nyligen ägt rum i närtid.
            </seg>
            <seg n="68216b24">
              Det är därför viktigt att dessa länder får ett stöd för att kunna
              åstadkomma en dräglig situation för de flyktingvågor som väntar
              och att dessa människor bereds möjlighet att leva ett någorlunda
              acceptabelt liv fram till den stund det blir möjligt för dem att
              återvända antingen till Libyen eller till de länder från vilka
              de ursprungligen har kommit.
            </seg>
            <seg n="7b3619a5">
              Vi ska också komma ihåg att EU:s medlemsländer kan komma att
              påverkas i och med de förväntade flyktingvågorna. Det är också
              viktigt att medlemsländerna gör sig redo för en sådan situation.
              Utöver dessa insatser förs i FN:s säkerhetsråd diskussioner om
              en flygförbudszon över Libyen för att på detta sätt minska möjligheten
              att sätta in stridsflyg mot civilbefolkningen. Det verkar inte
              som att dessa diskussioner lett fram till något konkret beslut.
            </seg>
            <seg n="0786e291">
              Jag hyser en försiktig skepsis till detta. Det finns en påtaglig
              risk för att detta kommer att utgöra det första steget på ett
              sluttande plan där världssamfundet dras in i en väpnad konflikt
              i Libyen. Men om FN:s säkerhetsråd skulle svänga och ställa sig
              bakom en sådan insats skulle vi kunna tänka oss att delta i denna
              om rimliga materiella förutsättningar finns för en sådan operation.
            </seg>
            <seg n="7d3252a7">
              Man bör dock komma ihåg att situationen på marken delvis redan
              har sprungit ifrån detta initiativ. Även om en total flygförbudszon
              upprättas över Libyen i denna stund, om västmakterna skulle ha
              kapacitet att upprätthålla densamma och om allt detta genomfördes
              skulle situationen för rebellerna fortsatt se mörk ut.
            </seg>
            <seg n="db01fa03">
              Herr talman! Med detta vill jag avsluta med att i all enkelhet
              uttrycka min förhoppning om en fredlig och demokratisk utveckling
              även i Libyen.
            </seg>
          </u>
          <note type="speaker" n="d5707d7e">
            Anf. 117 DÉSIRÉE PETHRUS (KD):
          </note>
          <u who="Q4972645" xml:id="i-f78453e22fccb76a-0" n="4e29ede3">
            <seg n="92b644e3">
              Herr talman! Det verkar som att det finns en ganska bred enighet
              om vad vi ska göra ifall FN återkommer med ett mandat. Det tycker
              jag känns bra.
            </seg>
            <seg n="7bed8030">
              De senaste månaderna har det varit stora debatter. Vi har med
              en blandning av hopp och förtvivlan men också glädje följt den
              dramatiska utvecklingen mot demokrati i Nordafrika och Mellanöstern.
              Tunisien var det land där befolkningen först reste sig, och där
              föll regimen snabbt. I Egypten stod det länge oklart vad som skulle
              hända. Men till sist föll regimen även där. Att det skulle hända
              var inte någonting som någon kunde förutse bara några månader
              innan. Vi har inte sett någon motsvarighet till detta sedan kommunismens
              sammanbrott i Östeuropa för snart 20 år sedan. Trots det var världssamfundet
              alldeles för långsamt med sitt välkomnande av förändringen.
            </seg>
            <seg n="6d762747">
              Över hela Mellanöstern och Nordafrika demonstrerar människor
              för frihet, demokrati och mänskliga rättigheter. Till och med
              i Libyen, som gränsar till både Egypten och Tunisien, började
              folket resa sig och kräva sina mänskliga rättigheter. Till en
              början såg det ut som att folket på eget bevåg skulle lyckas kasta
              ut Khadaffi och hans regim som styrt landet i över 40 år. Men
              regimen har slagit tillbaka, och de rapporter vi nu får från Libyen
              är mycket oroande.
            </seg>
            <seg n="fdeab09f">
              I måndags meddelades att Zuwara, den sista staden som oppositionen
              höll i västra Libyen, fallit i regimens händer. Khadaffis styrkor
              beskjuter nu med flyg, artilleri och stridsvagnar de få kvarvarande
              städer som hålls av oppositionen. Allt tyder på att oppositionen
              trängs tillbaka och snart bara har kontroll över Benghazi. Som
              läget ser ut nu tyder allt på att även Benghazi riskerar att falla,
              kanske redan inom de närmaste dagarna.
            </seg>
            <seg n="582df0f6">
              I de städer som Khadaffis styrkor tagit över kommer nu uppgifter
              om att libyska säkerhetsstyrkor satt i gång en våg av arresteringar
              och försvinnanden. Hur många som skadats och dödats vet ännu ingen
              då informationen är knapphändig, och regimen gör allt för att
              stänga ned olika informationskanaler. Det finns de som aktivistgruppen
              Libya Watch som tror att över 5 000 människor hittills kan ha
              dödats i striderna.
            </seg>
            <seg n="3367b630">
              Herr talman! I förra veckan möttes EU:s stats- och regeringschefer
              i Bryssel för att diskutera krisen i Libyen. Försvarsministrarna
              i Nato samlades liksom Arabförbundet som hade ett extrainsatt
              möte i Egypten och även Afrikanska unionen. EU:s ledare fördömde
              i ett uttalande den 11 mars attackerna mot civila som genomförts
              från luften. Man uttalade i rådslutspapperet, vilket är väldigt
              viktigt, att medlemsstaterna är beredda att undersöka alla nödvändiga
              alternativ för att skydda civilbefolkningen. Därmed har EU ställt
              sig bakom att vidare åtgärder kan komma. Det ger också en öppning
              för att kunna göra mer än vad vi har gjort i dag för folket i
              Libyen. Man efterlyste också från Sveriges sida ett skyndsamt
              toppmöte mellan Arabförbundet, Afrikanska unionen och Europeiska
              unionen.
            </seg>
            <seg n="7185fbf2">
              Som läget ser ut nu finns inte stöd i FN:s säkerhetsråd för ett
              beslut om en flygförbudszon. Kina stöder sanktioner och vapenembargo
              men inget annat. Ryssland ställer sig inte bakom. I EU är det
              Storbritannien och Frankrike som är för en flygförbudszon medan
              Tyskland tvekar. Det är viktigt att säga att det krävs en bred
              enighet för att vi ska göra någonting för en flygförbudszon. Eller
              måste vi inte de facto ta ställning för att det blir en militär
              intervention ifall vi säger ja till flygförbudszon?
            </seg>
            <seg n="1d820633">
              Herr talman! Det krävs nog mer tankemöda än att bara ropa på
              en flygförbudszon. Vi måste våga tänka steg nummer två. Hur upprätthåller
              vi det flygförbud som vi vill ha? Om det internationella samfundet
              skulle enas om en insats måste den också kunna genomföras och
              fullföljas. EU kommer i sådana fall med all sannolikhet att tillfrågas
              om hjälp. Eftersom vi i Sverige leder EU:s aktiva stridsgrupp
              fram till och med juni 2011 skulle förmodligen Sverige dras in
              i frågan om att delta. Det är det scenariot som vi måste diskutera
              om vi ska ha en helhetsdiskussion om flygförbudszon.
            </seg>
            <seg n="d2ab6031">
              Vi kristdemokrater ställer oss inte avvisande till flygförbudszon
              men tror att det är viktigt att det internationella samfundet
              i första hand använder alla tillgängliga diplomatiska medel för
              att stoppa stridigheterna. Införandet av en eventuell flygförbudszon
              över Libyen måste föregås av ett FN-mandat helst i form av ett
              beslut i säkerhetsrådet. Det verkar svårt i nuläget, men kanske
              kan det komma någonting där. Ett alternativ som framförs inom
              säkerhetsrådet är annars att man inom ramen för generalförsamlingens
              beslut om uniting for peace kan ge ett mandat för flygförbudszon
              eller för skyldighet att skydda. Det kan vi också diskutera.
            </seg>
            <seg n="5f50afc9">
              Tiden håller på att rinna ut. Khadaffis styrkor står nu endast
              15 mil från Benghazi. Jag hoppas därför att Sverige inom EU och
              FN kan bidra till en diplomatisk lösning eller att ett beslut
              om ett utländskt ingripande kan fattas de närmaste dagarna. Det
              är bråttom.
            </seg>
            <seg n="625d6f9e">
              Jag såg nyligen på Twitter för ungefär en timme sedan i Wall
              Street Journal att utrikesdepartementet i USA säger att det nu
              inte finns någonting som håller USA tillbaka. Obamaadministrationen
              söker en resolution från FN som ger en räcka av åtgärder och möjligheter
              för att kunna ingripa mot Khadaffi och slakten av civila i Benghazi.
            </seg>
            <seg n="b80301cf">
              Flygförbud kommer inte att vara tillräckligt för att skydda folket.
              Man vill heller inte ha amerikanska trupper utan en bred FN-styrka.
              USA säger: Vi vill inte ha krig, men vi vill förhindra slakt på
              människor. Det tror jag är någonting som vi alla kan ställa oss
              bakom. Vi vill inte ha krig. Men naturligtvis vill vi skydda människor.
              Vi vill inte ha slakt på människor.
            </seg>
          </u>
          <note type="speaker" n="2ae3b2ba">
            Anf. 118 Utrikesminister CARL BILDT (M):
          </note>
          <u who="Q52922" xml:id="i-5380cd2d90f9aaa1-41" n="8c8afbcf">
            <seg n="c5a9bbd6">
              Herr talman! Jag håller med Fredrick Federley om allting han
              sade med ett enda undantag. Han var förvånad över att Hans Linde
              och Urban Ahlin vill ägna sig mer åt inrikespolitik. Jag var inte
              förvånad över det. Den här situationen kräver ett visst allvar.
              Vissa kan anse att inrikespolitiken är viktigare än utrikespolitiken.
              Jag tycker att utrikespolitiken i ett sådant här läge är viktigare
              än inrikespolitiken. Jag lägger vad de sade åt sidan och hanterar
              det separat.
            </seg>
            <seg n="92b35f96">
              Vad ska vi göra nu? Jag sade mycket tydligt i början på denna
              kris att min prioritet nummer ett var att få ut de svenska medborgarna
              och inte hamna i en gisslansituation. Därefter kan vi hamna i
              ett läge där vi kan diskutera skarpare åtgärder, och där är vi
              nu.
            </seg>
            <seg n="a57024a2">
              Vad gör vi då? Vi ska försöka stoppa, hjälpa och bygga. Att stoppa
              kräver ett mandat från FN:s säkerhetsråd. Enligt min mening, som
              jag har uttalat många gånger, måste det vara mer än en flygförbudszon.
              Jag har varit med förr. Jag var med runt Srebrenica. Vi hade en
              flygförbudszon över Srebrenica. Högt, högt över Srebrenica hade
              vi en flygförbudszon.
            </seg>
            <seg n="29a8dd12">
              Vi hade en flygförbudszon högt, högt över Saddam Hussein. Vi
              måste ha mer mandat för tydligare åtgärder. Jag föredrar att inte
              vara mer specifik än så; jag har ett visst ansvar för vad jag
              säger.
            </seg>
            <seg n="156ab5a6">
              Det handlar inte om FN. Låt oss vara konkreta det handlar om
              USA och det handlar om Nato. Vi måste vara beredda att ge dem
              stöd. De har försökt bomba bort Khadaffi förr. Då reste sig hela
              vänstern i Sverige i raseri och försvarade Khadaffi. Kom ihåg
              det! Gör inte om misstaget!
            </seg>
            <seg n="03f29ebd">
              Vi måste hjälpa människor i nöd tiotusentals människor vid gränserna
              och andra som måste ha vårt stöd.
            </seg>
            <seg n="b572db7a">
              Låt mig tillägga något till den första delen när vi talar om
              att stoppa och om EU. Som vi har påpekat i många tidigare debatter
              har vi inte ett militariserat EU, vilket denna kammare ibland
              brukar säga att vi inte ska ha. Och det har vi inte heller. Ty
              följande: De skarpa militära åtgärderna handlar om låt oss vara
              ärliga mot varandra Nato och om USA och dem som kan hjälpa till
              i samverkan med den amerikanska krigsmakten och med Natos försvarsinsatser.
              EU som sådant kan inte göra detta. Individuella länder kan göra
              det.
            </seg>
            <seg n="cda2bca4">
              Det humanitära handlar om att hjälpa och sedan om att bygga.
              Det kommer förhoppningsvis rätt snabbt. Det kommer en dag efter
              Khadaffi, och jag hoppas att den kommer snabbt. Det är därför
              vi nu breddar kontakterna med olika delar av det libyska samhället.
              Det ska inte vara någon exklusiv kontakt med någon. Bredden i
              kontakterna är viktig för att förbereda de snabba politiska processer
              som kommer att krävas i detta läge för att förhindra att landet
              faller ned i ett kaos och kanske blir ett Somalia vid norra Afrikas
              kust. Det måste förhindras. Även detta förbereder vi nu.
            </seg>
            <seg n="1618ef60">
              Detta är åtgärder som inte alltid lämpar sig för de snabba och
              de enkla rubrikerna och inte heller alltid för de snabba inrikespolitiska
              pajkastningarna. De kräver ansvarstagande. De kräver realism.
              De kräver en viss erfarenhet. Och de kräver en förmåga att säga
              som det är. Flygförbudszon är det minsta. Det hjälper inte långt.
              Jag vill ha långt mer än så för att stoppa Khadaffi.
            </seg>
          </u>
          <note n="1e4d433f">
            I detta anförande instämde Abdirizak Waberi (M).
          </note>
          <note type="speaker" n="55fe31ac">
            Anf. 119 HANS LINDE (V):
          </note>
          <u who="Q1581082" xml:id="i-4db47f70f0c8443b-2" n="09a5d0dd">
            <seg n="84008cfe">
              Herr talman! Vi befinner oss nu i en ödestimme för kampen för
              demokrati i Libyen. Nu, i denna stund, kan det libyska folket
              inte få för många vänner och inte för många allierade.
            </seg>
            <seg n="e1d10aa2">
              Jag tror att vi måste fråga oss: Tror vi att de libyer som lever
              i Benghazi och som nu lever med skräcken för bombanfall och attackhelikoptrar
              känner att de har en vän och allierad i Carl Bildt? Tror vi att
              de libyska flyktingar som nu lever under fruktansvärda humanitära
              förhållanden i flyktinglägren i Tunisien och i andra grannländer
              känner att de har en vän i Carl Bildt?
            </seg>
            <seg n="7c4623b8">
              Det är kanske redan för sent för omvärlden att agera. Vi kanske
              har denna debatt alldeles för sent. Klockan kanske redan är slagen.
              Men det ska inte hindra oss från att försöka. Alla verktyg som
              folkrätten ger oss måste nu användas och prövas för att få stopp
              på dödandet i Libyen.
            </seg>
            <seg n="10f55e19">
              Det handlar om att vi nu snabbt måste kraftigt öka det humanitära
              stödet till de libyer som finns inne i Libyen och som kämpar mot
              denna regim och som lider under svåra förhållanden. Men det handlar
              också om att stödja och hjälpa de libyer som har flytt undan våldet
              och som finns i flyktinglägren och där lever under fruktansvärda
              förhållanden. Det handlar om att vi måste vara tydliga i vår retorik.
              Vi måste vara tydliga med att vi stöder det libyska folket och
              att vi kräver Muammar Khadaffis avgång.
            </seg>
            <seg n="8aef6c3f">
              Men det handlar också om att testa möjligheterna att inom FN-systemet
              få till ett FN-mandat och en flygförbudszon. Nu har vi hört nästan
              alla talare här säga att man vill ha en flygförbudszon över Libyen.
              Men vad vi inte har hört från den borgerliga sidan är vad man
              gör nu, i denna ödestimme. Man diskuterar frågan just nu i säkerhetsrådet.
              Hur agerar Sveriges representanter i FN? Vad gör de egentligen
              på sitt kontor i New York? Vi vill ha besked i dag från Carl Bildt:
              Hur agerar Sveriges representanter?
            </seg>
            <seg n="9a3f3be4">
              Visst skulle jag kunna använda min talartid i dag till en högstämd
              deklaration och ett högstämt tal om det libyska folkets lidande.
              Jag skulle kunna citera rapporter som vi alla kan läsa. Jag skulle
              kunna hänvisa till människor som har uttalat sig i medierna med
              citat och uttalanden som vi redan har hört. Visst finns det tid
              i denna talarstol för högstämda tal. Men vad det libyska folket
              inte behöver nu är fler riksdagsledamöter som står i denna talarstol
              och håller högstämda och fina tal om värdet av demokrati, frihet
              och mänskliga rättigheter. Det är inte vad det libyska folket
              behöver i denna stund, när vi vet att regimen Khadaffi åker runt
              i de städer man kontrollerar och urskillningslöst mördar människor.
              Man åker runt på sjukhusen och sorterar ut människor, tar bort
              dem, tar dem runt knuten och skjuter dem. Vi vet att i denna sekund,
              just nu, beskjuter man oppositionens fästen i östra Libyen. I
              denna stund behöver inte det libyska folket fler riksdagsledamöter
              som håller högstämda tal. De behöver regeringar runt om i världen
              som är beredda att agera och reagera.
            </seg>
            <seg n="cacc7263">
              Därför tycker jag att det är i högsta grad relevant att prata
              om just detta hur vår svenska regering reagerar och agerar och
              hur den har agerat. Jag förstår att man från de borgerliga partierna
              i den här kammaren tycker att det hade varit skönt om jag skulle
              ha ägnat min tid åt just de högstämda orden. Er debatt skulle
              kanske ha blivit lite mer bekväm. Men inte hade det hjälpt det
              libyska folket om vi hade blundat för det faktum att vi har en
              svensk utrikesminister som har agerat passivt under hela denna
              process. Det hjälper inte det libyska folket att vi har en svensk
              migrationsminister som gång på gång har velat utveckla migrationssamarbetet
              tillsammans med den libyska regimen och att vi har en svensk handelsminister
              som har åkt till Tripoli för att sälja svenska övervakningssystem.
            </seg>
            <seg n="15d79f94">
              Jag förstår att man inte vill diskutera dessa frågor. Men nu
              handlar det inte om att vi ska få en bekväm debatt för de borgerliga
              partierna. Nu handlar det om att vi tillsammans måste agera och
              reagera för att stoppa mördandet och för att stoppa blodbadet
              i Libyen.
            </seg>
          </u>
          <note type="speaker" n="8499b35a">
            Anf. 120 URBAN AHLIN (S):
          </note>
          <u who="Q3369220" xml:id="i-c762983561dc651a-1" n="87716178">
            <seg n="7af1a929">
              Herr talman! Utrikesministerns agerande i debatten förvånar mig.
              Här har han nu ett starkt stöd bland de politiska partierna. Vi
              ställer upp bakom att Förenta nationernas säkerhetsråd ska fatta
              ett beslut som har tänder och som kan stoppa lidandet för civilbefolkningen
              i Libyen. Och han mästrar och talar om att här behöver man ha
              ansvar, kunnande och erfarenhet. Han kan inte riktigt berätta
              vad han vill göra. Han slutar precis där. Han vill ha lite mer
              än en flygförbudszon, men vi får inte reda på vad det är.
            </seg>
            <seg n="4f16e08c">
              Här skulle vi kunna ge ett ganska unisont besked från Sveriges
              riksdag till dem i New York som just nu sitter och förhandlar
              om detta. Vi skulle kunna ge ett klart besked till människorna
              i Benghazi att det svenska folket ställer upp. Vi skulle kunna
              säga att vi är beredda att stödja att FN antar en resolution som
              är så kraftfull att man kan hindra bombandet av libyska flygplan
              mot civilbefolkningen i Benghazi. Det hade väl varit ganska positivt?
            </seg>
            <seg n="990e9638">
              Om nu Carl Bildt verkligen vill att omvärlden ska göra något
              kraftfullt borde han tacka och tycka att det är gott att det finns
              ett så starkt stöd från Sveriges riksdag från både vänster och
              höger.
            </seg>
            <seg n="801e67b3">
              Jag förstår inte riktigt resonemanget om att EU inte är militariserat.
              Det är väl ingen som har sagt det här? Men Sverige har just nu
              ansvaret för den nordiska snabbinsatsstyrkan. I den ingår en hel
              del resurser som möjligen skulle kunna användas i en sådan här
              operation. Jag frågade: Om det nu blir en katastrofal situation
              i Benghazi där människor behöver humanitär hjälp och stöd finns
              det då förberedelser för den insatsstyrka som EU har till sitt
              förfogande? Den har till uppgift att säkra hamnar och flygplatser
              för att den vägen kunna få in humanitärt stöd till den hjälpbehövande
              befolkningen. Pågår det ett sådant arbete? Du är ju utrikesminister
              i det här landet du måste kunna ge svar på vad vi har vår styrka
              till. Vad har ni för planer? Vad vill Sverige?
            </seg>
            <seg n="e9b4187a">
              I dag kommer rapporter, precis när vi sitter här, att libyska
              flyg har bombat till exempel flygplatsen utanför Benghazi. Vad
              får det för effekter om vi behöver ha in humanitär hjälp framöver?
            </seg>
            <seg n="f52247b3">
              Det är självklart att det inte räcker med en flygförbudszon.
              Libyska trupper avancerar också på marken. Självfallet är det
              så. Men jag kan inte riktigt förstå Désirée Pethrus och Fredrick
              Federley som säger att ingen annan förstår det. Jag är helt övertygad
              om att de som sitter i FN:s säkerhetsråd också funderar över det.
              Jag är helt övertygad om att också Arabförbundet funderar på det.
              Jag är helt övertygad om att Nato funderar på det.
            </seg>
            <seg n="4a05e1ce">
              Jag trodde att vi hade en utrikesminister som funderade på hur
              Sverige kan bidra till detta i stället för att läxa upp oss om
              att vi inte kan och inte förstår.
            </seg>
            <seg n="6e3ac69a">
              Libanon har från sin plats i FN:s säkerhetsråd redovisat att
              Arabförbundet är berett att bidra till en insats med en flygförbudszon
              som är kraftfull. Det har Arabförbundet gett en klar signal om.
              Det är det man diskuterar i dag, och Sverige borde väl, genom
              sin utrikesminister, kunna säga att vi stöder detta och att Sverige
              är berett att gå vidare.
            </seg>
            <seg n="4f9084fd">
              Låt mig också säga att på vår hemsida har vi presenterat ett
              dokument som visar hur vi tycker att man ska utveckla relationerna
              till Nordafrika. Jag har i den här kammaren vid ett flertal tillfällen
              talat om EU:s kontraproduktiva politik gentemot Nordafrika. Man
              har brytt sig om stabilitet och stöd till diktatorer för att få
              ut olja, för att hindra flyktingströmmar och för att stoppa islamistisk
              extremism. Man har inte sett till att utveckla handel. Man har
              inte sett till att de fattiga bönderna kan sälja sina jordbruksprodukter
              till oss. Man har fokuserat på helt fel saker. Nu måste det bli
              en ändring på det.
            </seg>
            <seg n="09a07fdf">
              I mitt nästa inlägg tänker jag återkomma till en mer framtidsinriktad
              biståndspolitik, svensk politik och EU-politik gentemot Nordafrika.
              Men jag förväntar mig att utrikesministern i sitt nästa inlägg
              ska berätta vad det är för politik den svenska regeringen har.
            </seg>
          </u>
          <note type="speaker" n="b8c483e4">
            Anf. 121 GUSTAV FRIDOLIN (MP):
          </note>
          <u who="unknown" xml:id="i-a2ac76e23897ec01-3" n="95899529">
            <seg n="62895f37">
              Herr talman! Europas svårighet att ta tydlig ställning i tid
              mot Khadaffi och hjälpa de modiga människor som kräver demokrati
              och mänskliga rättigheter när hjälpen verkligen skulle ha kunnat
              nå fram och gjort skillnad och oviljan att kräva Ben Alis och
              Mubaraks avgång innan de väl hade avgått är ju inget olycksfall
              i ämbetet. Det är inte någonting som står i motsättning till hur
              man tidigare har drivit utrikespolitik. Det är tvärtom resultatet
              och följden av decennier då man hållit dem och andra diktatorer
              om ryggen, då man tillåtit att de har förtryckt sina befolkningar
              och då man sålt vapen och annat till dem som har möjliggjort förtrycket.
            </seg>
            <seg n="ac5b0210">
              Det är därför det är viktigt att se att vi inte har speciellt
              mycket förtroende hos dem som kräver demokrati och mänskliga rättigheter,
              att gamla kolonialmakter inte har speciellt mycket förtroende
              hos dem som kräver demokrati och mänskliga rättigheter och att
              USA inte har speciellt mycket förtroende hos dem som kräver demokrati
              och mänskliga rättigheter.
            </seg>
            <seg n="73d38d18">
              Därför är det särskilt viktigt att vi i analysen av vad vi ska
              göra nu tar med att det vi ser i Libyen inte är resultatet av
              yttre inblandning och interventioner utifrån utan resultatet av
              en folklig resning. När vi analyserar vad som behöver göras nu
              måste vi ha med vetenskapen om att människorna i Libyen känner
              att det här är resultatet av någonting de har åstadkommit själva.
              Vi måste ha med vetskapen om att det faktiskt finns stater och
              länder i regionen, i området, som vågar ta ett ansvar som är större
              än det som Europa hitintills tagit, till exempel genom Arabförbundet.
              Att man där har en aktiv roll i det som behöver göras är av största
              vikt för att det som behöver göras ska bli effektivt och uppnå
              sina syften.
            </seg>
            <seg n="222b194b">
              Herr talman! För att vi ska kunna få ett förtroende framöver
              är det viktigt att det vi har sett ske i norra Afrika och Mellanöstern
              nu också leder till slutsatser på det handelspolitiska området.
              Det handlar om slutsatser som dem som regeringen har tagit fram
              om att vi ska öka handeln mellan människor och öppna våra marknader
              i Europa för jordbruksprodukter från norra Afrika. Det är lika
              viktigt att riva EU:s tullmurar som att riva murar mot människor
              som flyr.
            </seg>
            <seg n="56377b31">
              Det handlar också om att begränsa den handel som möjliggör förtrycket
              och se att handel kan vara ett tveeggat svärd. Handeln mellan
              människor är god. Handeln med diktatorer som fyller deras kassakistor
              och förlänger förtrycket är inte god. Vi måste också dra slutsatser
              när det gäller vapenhandeln och oljehandeln.
            </seg>
            <seg n="ab9b3936">
              I slutändan handlar det om hur vi vill att de ledare som kommer
              efter dagens diktatorer, de som ska väljas i öppna och fria val,
              ska se på Sverige och Europa. Ska de se på oss som vänner som
              stod vid deras sida när de krävde värdighet eller som de som beväpnade
              och förlängde förtrycket?
            </seg>
            <seg n="2dc470e9">
              Herr talman! Bakom det våld som Khadaffiregimen utövar och bakom
              den akuta situationen där göms, och riskerar faktiskt glömmas,
              hur också andra regimer nu brutalt och med dödande våld försöker
              slå ned kraven på demokrati och mänskliga rättigheter. Det sker
              i Saudiarabien, i Bahrain, på Gazaremsan, i Jemen, i Iran och
              i många andra länder. Det som nu utspelas understryker därför
              behovet av en internationell rättsordning baserad på människans
              rätt och inte på den starkastes rätt.
            </seg>
            <seg n="c0fbc0b2">
              Varje världsordning som utgår från stormakternas godtycke och
              egenintresse kommer att lämna modiga människor ensamma i deras
              krav på demokrati och mänskliga rättigheter. Världen måste ha
              verktyg för att ingripa när munkar i Burma slås ned av militärdiktaturen,
              när Gaza bombas och när uigurer eller tibetaner fängslas för sina
              krav på makt över sina liv och sitt land.
            </seg>
            <seg n="4cc719da">
              Vi måste också se att världen har tagit steg mot en sådan rättsordning.
              Vi har upprättat en internationell brottmålsdomstol. Vi har utvecklat
              ett system för responsibility to act. Vill vi fortsätta att ta
              steg för en rättsordning byggd på människors rätt snarare än på
              den starkes rätt måste vi utnyttja och använda de verktyg som
              finns på plats.
            </seg>
            <seg n="1918ce56">
              I den här debatten har vi hört att alla partier ställer sig bakom
              en flygförbudszon. Men vi har inte hört vad regeringen gör i FN
              för att göra verklighet av det. Det skulle jag vilja veta.
            </seg>
          </u>
          <note type="speaker" n="5aed095c">
            Anf. 122 FREDRIK MALM (FP):
          </note>
          <u who="Q3675520" xml:id="i-5380cd2d90f9aaa1-42" n="21f16e51">
            <seg n="514c8db7">
              Herr talman! Gustav Fridolin är den enda från den rödgröna sidan
              som för den här diskussionen i sak och inte i person. Det hedrar
              honom. Jag kan ta vid där han inledde sitt anförande, nämligen
              det faktum att vi i Europa och andra delar av västvärlden har
              ett problem med våra relationer med de här regimerna.
            </seg>
            <seg n="910b720a">
              Det är alldeles uppenbart att Europeiska unionens relationer
              med Libyen i mångt och mycket har baserats på att vi vill ha deras
              olja men inte vill ha flyktingar därifrån. Nu riskerar det att
              bli det motsatta, nämligen att det kommer väldigt många flyktingar
              men ingen olja. Det finns ett subjekt i detta sammanhang, nämligen
              sex miljoner invånare i Libyen. De har inte varit med och utformat
              den här politiken.
            </seg>
            <seg n="3d5d7a3f">
              Den långsiktiga, viktiga lärdomen av det som nu sker i Nordafrika
              och Mellanöstern är förstås hur vi i Europeiska unionen ska utveckla
              vår grannskapspolitik och hur vi ska kunna skapa någon sorts ny
              diplomati.
            </seg>
            <seg n="b8b72e99">
              Gustav för diskussionen i sak men inte i person, och det är bra,
              men däremot är han en person som i det här fallet har fel i sak.
              Miljöpartiet är ju motståndare till Lissabonfördraget som är en
              nödvändighet för att Europeiska unionen ska kunna bygga nya former
              av diplomati och fördjupade förbindelser med det civila samhället
              genom utrikestjänst och annat.
            </seg>
            <seg n="b47f1abc">
              Herr talman! Jag har läst hela Socialdemokraternas ställningstagande
              som Urban Ahlin hänvisade till och som ligger på deras hemsida.
              Där tar Socialdemokraterna inte bara ställning för att vi på olika
              sätt kan bistå en militär intervention, utan man resonerar också
              på samma sätt som jag gjorde i mitt första inlägg, nämligen: Vad
              gör vi om en massaker stundar och det inte går att nå en enighet
              i FN:s säkerhetsråd? På den punkten biträder jag Urban Ahlins
              uppfattning.
            </seg>
            <seg n="ad24e76e">
              Det är också intressant att notera att Hans Linde här i talarstolen
              argumenterar ungefär på samma sätt och säger att nu måste vi agera.
              Hur har Vänsterpartiet agerat vid de tidigare tillfällena? På
              vilken sida stod Vänsterpartiet 1991 när man genomförde en intervention
              för att befria Kuwait från Saddam Hussein? På vilken sida stod
              Vänsterpartiet 1999 när man stoppade den etniska rensningen i
              Kosovo genom en Natointervention? På vilken sida har Vänsterpartiet
              stått större delen av perioden från 2002 när Sverige har haft
              trupp i Afghanistan? Hans Linde säger: Vad tycker libyerna egentligen
              om Carl Bildt? Vad är det som gör att libyerna ska lita på Vänsterpartiet
              med tanke på ert track record på detta område? Vad är det som
              gör att du inte i morgon står ute på gator och torg och demonstrerar
              mot att amerikanskt flygvapen, antingen efter auktorisation från
              FN:s säkerhetsråd eller ej, agerar mot Muammar Khadaffi? Vi har
              inga som helst garantier för hur Vänsterpartiet kommer att agera.
              De säger en sak nu, de sade en sak före jul och de säger en sak
              i framtiden.
            </seg>
            <seg n="7ca8f8dd">
              Herr talman! Jag tror att det viktiga i närtid är att vi, när
              vi resonerar om vad som händer i Libyen, också förstår att det
              finns ett pris för att inte ingripa. Priset för att ingripa vet
              vi. Det finns ett ekonomiskt pris för detta. Det kan också finnas
              ett politiskt pris för detta. Men vad är priset för att inte ingripa?
            </seg>
            <seg n="823bf876">
              Kalkylera med en situation där Muammar Khadaffi tar kontroll
              över hela Libyen och fortsätter att styra landet internationellt
              isolerad, utsatt för ekonomiska sanktioner, med frysta tillgångar
              och utan vänner i världen! Vad kan han göra då? Han kan fängsla
              utlänningar och kidnappa dem. Han kan sätta fart på enorma flyktingtragedier.
              Han kan sponsra terrorism och så vidare.
            </seg>
            <seg n="58cb2d86">
              Det är en oerhörd risk om Muammar Khadaffi tar kontroll över
              hela Libyen igen utan att omvärlden ingriper. Detta är bara en
              del av det pris vi riskerar att få betala om vi inte kan få ett
              ingripande så att dödandet tar slut. Det höga priset för regionen
              är förstås att den arabiska våren tar slut och att man är tillbaka
              på ruta ett, utom i Tunisien och Egypten.
            </seg>
          </u>
          <note type="speaker" n="103d29dc">
            Anf. 123 FREDRICK FEDERLEY (C):
          </note>
          <u who="Q513301" xml:id="i-f190b2aff58349c8-4" n="0e172a89">
            <seg n="abb17eee">
              Herr talman! Samtidigt som vi har den här debatten pågår diskussioner
              i FN. Enligt BBC kommer man troligen att halv nio i kväll rösta
              i säkerhetsrådet. Flera arabiska stater, bland annat Qatar och
              Förenade arabemiraten, verkar gå i helt rätt riktning. Det tyder
              på att de kan komma att göra ganska stor skillnad på marginalen.
              Jag hoppas att vi i kammaren kan uttala ett unisont stöd för dessa
              två stater att våga stå upp och agera för att vi ska få en tydlig
              FN-resolution. Dessutom har Storbritannien välkomnat USA:s förändrade
              position, vilket betyder oerhört mycket för hela det internationella
              spelfältet.
            </seg>
            <seg n="3b635ba4">
              Det är väl egentligen två saker vi kan göra här när det kommer
              till konkret handlande. Det handlar inte om högtidstal eller någonting
              sådant utan om att faktiskt ge stöd till ett agerande. Det stöd
              till agerande som vi från denna kammare, i och med denna debatt,
              bör ge är dels att vi, när FN fattar tydliga beslut förhoppningsvis
              i kväll står bakom det agerandet, dels att vi ger stöd till andra
              modiga arabstater för att skydda folket i Libyen. Det är två tydliga
              saker som vi kan göra.
            </seg>
            <seg n="6b4759d4">
              Den svåra svenska debatten blir ganska tydlig här. Vi kräver
              att det ska ageras, vi kräver att befolkningen ska skyddas, men
              när det väl kommer till kritan, till vilka som ska agera, finns
              det bara en kraft på denna planet som har kunskapen, ledarskapsförmågan,
              kapaciteten och ekonomin, nämligen Nato. Återigen springer samtliga
              partier och ber Nato agera med sina skattepengar, sin kompetens,
              sina soldater, genom att sätta sina medborgares liv på spel.
            </seg>
            <seg n="f52f9732">
              Jag hoppas att vi någon gång kan få en mer sansad debatt. Det
              är inte så att mitt parti vurmar för ett Natomedlemskap, men vi
              behöver inse att vi antingen måste bygga upp en egen kapacitet
              inom Europeiska unionen eller bita i det sura äpplet och söka
              fullvärdigt medlemskap i Nato. Vi kan inte, så fort vi vill att
              det ska ageras, springa till Nato och kräva det av dem.
            </seg>
            <seg n="ff0ac1ab">
              Det är intressant att i debatten höra att Socialdemokraterna
              kräver ett tydligt agerande, att Miljöpartiet kräver detsamma,
              liksom Hans Linde och Vänsterpartiet. Men de vill inte att EU
              ska agera. Socialdemokraterna vill ofta agera på EU-nivå, men
              vill inte ha ett Natomedlemskap. Vänsterpartiet vill inte ha ett
              Natomedlemskap och vill inte att EU ska ha kapacitet att agera.
              Det vill oftast inte Miljöpartiet heller. Om vi ska kunna tala
              med en tydlig, tung, gemensam röst krävs att EU kan samordna sig.
              Det krävs stöd från denna kammare, också från Vänsterpartiet och
              Miljöpartiet, för en sådan politisk inriktning.
            </seg>
            <seg n="a6bfdf9e">
              Den internationella rätten är i ständig utveckling. Det som förhoppningsvis
              nu kommer att ske, om man vågar spå om framtiden, är att vi lägger
              än mer vikt vid responsibility to protect, alltså staters skyldighet
              att skydda sina egna individer. Om de inte gör det har vi andra
              en skyldighet att skydda individerna i de staterna mot dessa regimers
              agerande och ledning. Om vi kan få ett tydligt agerande där, och
              det utvecklas med tiden, förhoppningsvis efter ett FN-agerande,
              kommer vi att på ett tydligare sätt kunna hantera framtida situationer.
            </seg>
            <seg n="6929fff5">
              Det kommer att uppstå framtida situationer, förhoppningsvis bara
              dryga timmens flygresa härifrån, för vi kan mycket väl en dag
              få se Vitrysslands folk resa sig och kräva demokrati. Då ska de
              känna att vi står på deras sida genom att vi redan nu i denna
              kammare agerar tydligt när vi stöder den arabiska våren. Det handlar
              inte om högtidstal. Det handlar om att få till stånd en faktisk
              förändring. Det pågår just nu.
            </seg>
          </u>
          <note type="speaker" n="493e469a">
            Anf. 124 BJÖRN SÖDER (SD):
          </note>
          <u who="unknown" xml:id="i-0db6777cbc7d2e88-1" n="d2102c66">
            <seg n="f339daad">
              Herr talman! Jag tror att alla här kan enas om att detta är en
              oerhört komplex situation, att den varken är svart eller vit.
              Inte heller är det de goda som står mot de onda. Det som pågår
              i Libyen är att mer eller mindre betrakta som ett klankrig, och
              om oppositionen fäller Khadaffi vet vi inte vilka som kommer att
              ta makten. Det kan mycket väl vara islamister som tar makten i
              Libyen.
            </seg>
            <seg n="60557f0c">
              Vänsterpartiet skriker högt om aktion. Vi ska agera och reagera,
              hör vi från talarstolen, men det är tyst om hur vi ska agera och
              reagera, hur det hela ska finansieras och organiseras, vem som
              ska leda eventuella militära operationer. Vänstern, som brukar
              visa sin avsky mot USA, tycks nu anse att samma nation ska ta
              ansvar för att leda en militär intervention i Libyen. Vem annars
              skulle ha den kapaciteten om inte USA eller Nato? Med Irak och
              Afghanistan i åtanke bör man, anser jag, vara försiktig med hur
              man agerar i Libyen.
            </seg>
            <seg n="6fcf8266">
              När det gäller Sveriges insatser har vi ytterst begränsade militära
              resurser på grund av åratal av nedmontering av den svenska Försvarsmakten
              och den militära organisationen här hemma och också på grund av
              våra insatser i Afghanistan.
            </seg>
            <seg n="4b52b716">
              Från Sverigedemokraternas sida anser vi att vi från svensk sida
              framför allt bör prioritera de humanitära insatserna och då främst
              via UNHCR. Det är intressant att notera Socialdemokraternas och
              Vänsterpartiets vilja att skapa demokrati i Nordafrika, särskilt
              med tanke på deras vänner i Socialistinternationalen, där de i
              många år umgåtts med flera av dessa diktatorer. Då ter det sig
              som ett ganska märkligt nyvaknande.
            </seg>
            <seg n="e2fd9cf7">
              Jag vill höja ett varningens finger för att tro att det kommer
              att bli fred, frihet och demokrati i Libyen om Khadaffi faller.
              Vi har sett naiviteten tidigare när shahen av Iran föll. Då såg
              vi vad som hände med Iran. Risken finns att något sådant kommer
              att hända även i Libyen. Därför bör man iaktta viss försiktighet.
            </seg>
          </u>
          <note type="speaker" n="7d530ca4">
            Anf. 125 DÉSIRÉE PETHRUS (KD):
          </note>
          <u who="Q4972645" xml:id="i-f78453e22fccb76a-1" n="4e29ede3">
            <seg n="49b94634">
              Herr talman! När jag lyssnar på Urban Ahlin verkar det som om
              Socialdemokraterna förstår att det förmodligen kommer att krävas
              någon typ av militär intervention, men förstår Miljöpartiet och
              Vänsterpartiet det? Det vet jag inte. De har inte sagt någonting
              om det i dag. De talar om flygförbudszon men säger ingenting om
              hur man ska slå tillbaka Khadaffi. Det är mycket ord vi måste
              agera, vi måste agera men frågan är: Vill de bomba Khadaffis styrkor
              om det är vad som krävs? Det skulle jag vilja att de svarade på
              här i dag. Eller vad krävs det för något för att upprätthålla
              flygförbudszonen? Vad är Miljöpartiet och Vänsterpartiet beredda
              till? Det är inte trovärdigt, inte realistiskt, att bara stå och
              säga att vi måste göra mer. Vad är det som ska göras mer av?
            </seg>
            <seg n="14db43b6">
              När det gäller den humanitära situationen i Libyen förvärras
              den för varje dag som går på grund av striderna. Det är svårt
              för många hjälporganisationer att komma in i landet och få en
              klar bild av situationen. Uppgifter gör gällande att det råder
              stor brist på mediciner och att den humanitära situationen är
              svår. Över 180 000 människor beräknas hittills ha flytt landet.
              Många av dem har varit migrantarbetare som vi har lyckats evakuera.
            </seg>
            <seg n="5a3b180f">
              Tunisien och Egypten har fått ta emot en stor del av dessa människor,
              och i flyktinglägren råder brist på tält, mat och vatten. De sanitära
              förhållandena är dåliga och det finns risk för pandemier. De senaste
              dagarna verkar emellertid flyktingströmmen ha minskat. Oro finns
              för att regimen försöker hindra flyktingar från att ta sig ut
              ur landet. Satellitbilder har visat att det finns många människor
              innanför gränserna.
            </seg>
            <seg n="fc14f003">
              När det gäller Sverige fattade Sida i måndags beslut om ytterligare
              20 miljoner kronor i stödinsatser till Libyen. Det är bra. Beslutet
              kom efter en akut blixtappell från FN. Det totala Sidastödet till
              Libyen uppgår därmed till knappt 50 miljoner kronor. Det är välkommet.
              Pengarna kommer att gå till organisationerna UNHCR:s, Unicefs
              och Islamic Reliefs arbete i Libyen.
            </seg>
            <seg n="3068cf67">
              Herr talman! Vad kan då EU göra för att slå mot regimen? EU har
              beslutat om inreseförbud till EU för Khadaffi och kretsen runt
              honom, fryst tillgångarna för Khadaffis familj och för ytterligare
              personer som varit inblandade i våldsamheterna mot civilbefolkningen
              samt infört vapenembargo. Det är mycket välkommet. Det är bra
              åtgärder, och dem står naturligtvis Sverige bakom. Där har vi
              alltså agerat. Förra veckan utvidgades sanktionerna mot Libyen
              till att också omfatta vissa företag och finansiella institutioner.
            </seg>
            <seg n="417f99a4">
              Sverige, EU och omvärlden har en viktig uppgift när det gäller
              att stödja de demokratiska krafterna i Libyen som verkar för allas
              lika och okränkbara värde.
            </seg>
            <seg n="adff55ec">
              Om inte de demokratiska krafterna går segrande ur detta kan utvecklingen
              bli den värsta på länge. Vi i omvärlden måste därför göra allt
              vi kan för att få ett slut på våldsanvändningen. Den inhemska
              befolkningen måste skyddas. Khadaffis regim gör det uppenbarligen
              inte, och då faller en stor del av ansvaret på det internationella
              samfundet att göra någonting. Alla har sett att det pågår brott
              och kränkningar mot de mänskliga rättigheterna i Libyen.
            </seg>
            <seg n="3f01430b">
              En utländsk intervention, speciellt då det saknas regionalt stöd
              och inte finns något FN-mandat än, skulle framstå som en västlig
              inblandning i ett arabland, och det är knappast önskvärt. Men
              om alla andra åtgärder och förhandlingar bryter samman och konsekvenserna
              blir fruktansvärda måste vi naturligtvis skicka en signal till
              alla diktatorer i Bahrain, Jemen och Saudiarabien, där folkliga
              demonstrationer pågår, att det inte är fritt fram att bruka våld
              för att slå ned befolkningens krav på frihet och demokrati.
            </seg>
            <seg n="44418cb7">
              Det är viktigt att EU är restriktivt i våldsanvändningen och
              att vi i Sverige också stöder en restriktiv hållning. Men vi måste
              också vara beredda att vidta åtgärder för att skydda civilbefolkningen
              och därmed visa vårt stöd för alla demokratisträvanden i hela
              regionen.
            </seg>
          </u>
          <note type="speaker" n="8c7836e1">
            Anf. 126 Utrikesminister CARL BILDT (M):
          </note>
          <u who="Q52922" xml:id="i-5380cd2d90f9aaa1-43" n="8c8afbcf">
            <seg n="600699e7">
              Fru talman! Vi vill ha ett FN-mandat som ger en möjlighet till
              mer än bara en flygförbudszon, inte mindre men mer, för det är
              det som krävs. Det handlar om att stoppa stridsvagnar, det handlar
              om att stoppa artilleri, det handlar om att stoppa sådant som
              verkligen drabbar människorna. Då hjälper inte en flygförbudszon.
            </seg>
            <seg n="b53c2fc8">
              Ett mandat från FN är fortfarande viktigt. Folkrätten får vi
              inte kasta över bord. Den är viktig också för framtiden. Och en
              förankring i regionen är också alldeles avgörande för att detta
              ska fungera. Men får vi ett sådant mandat låt oss vara realistiska
              går saken över till Nato eller dess ledande medlemsstater. Det
              är de som då svarar för den exakta militära planeringen. Jag känner
              riksdagens frustration över att vi inte är med där, men vi är
              inte med där. Och skulle jag ha någon kunskap om den operativa
              militära planeringen kan jag försäkra er att det sista jag skulle
              göra vore att basunera ut den kunskapen från riksdagens talarstol,
              bara för att det skulle ge mig en debattpoäng. Sådant gör man
              inte.
            </seg>
            <seg n="3bbe7f32">
              Så bara till en konkret fråga som Urban Ahlin ställde om nordiska
              insatsgrupper. Regeringen har inga planer på att skicka svenska
              soldater i strid i Libyen. I den mån ni socialdemokrater har sådana
              förslag uppmanar jag er att tänka efter mycket noggrant. Det vore
              fel. Det skulle leda till mycket allvarliga konsekvenser. De skulle
              inte välkomnas av någon.
            </seg>
          </u>
          <note n="1e4d433f">
            I detta anförande instämde Abdirizak Waberi (M).
          </note>
          <note type="speaker" n="26945934">
            Anf. 127 HANS LINDE (V):
          </note>
          <u who="Q1581082" xml:id="i-4db47f70f0c8443b-3" n="09a5d0dd">
            <seg n="f71b09af">
              Fru talman! Vänsterpartiet begärde denna aktuella debatt om Libyen
              redan den 23 februari. Jag noterar att trots att alla i den här
              kammaren, inklusive utrikesministern, bedyrar hur viktig denna
              fråga är tog det mer än tre veckor för oss att få denna debatt
              till stånd. Men jag förstår att Carl Bildt i det längsta har dragit
              sig för att komma till denna kammare och ge besked om regeringens
              agerande, eller rättare sagt brist på agerande. Det har nämligen
              blivit ganska uppenbart när man har lyssnat på debatten i dag
              att den passivitet som Carl Bildt uppvisat de senaste veckorna
              saknar politiskt stöd i denna kammare. Möjligtvis finns det ett
              undantag, för jag har bara hört en person här som har välkomnat
              Carl Bildts linje att man inte ska stödja den ena eller den andra,
              och det är Sverigedemokraternas Björn Söder.
            </seg>
            <seg n="22fa72eb">
              Jag tror att det är viktigt i det här läget att påminna om att
              det här inte är stunden för oss i Sverige att gå in på våra kammare
              och sitta och fundera ut festliga förslag till åtgärder. Nu handlar
              det om att lyssna på vad det libyska folket begär och vad de kräver
              av världssamfundet. Och man har gett ett tydligt besked. Man vill
              ha ett tydligt politiskt stöd, man vill ha ökad humanitär hjälp
              och man vill ha en flygförbudszon.
            </seg>
            <seg n="1d206d89">
              Jag vill också påminna kammarens bombliberaler om att oppositionen
              i Libyen också har varit väldigt tydlig med att man inte vill
              se en markoffensiv. Man ser tydligt att ett militärt markanfall
              skulle vara direkt kontraproduktivt för det man vill uppnå. Det
              kan vara på sin plats att påminna om det.
            </seg>
            <seg n="cf3ca976">
              Jag förutsätter nu att Carl Bildt tar intryck av debatten vi
              haft i den här kammaren, att utrikesministern nu till slut lyssnar
              på oss folkvalda och ger sitt tydliga stöd till de modiga människor
              som kämpar för frihet och demokrati i Libyen, men också till de
              människor som kräver förändring i Marocko, Algeriet, Yemen, Bahrain
              och de övriga länderna i Nordafrika och Mellanöstern.
            </seg>
          </u>
          <note type="speaker" n="f8e11b45">
            Anf. 128 URBAN AHLIN (S):
          </note>
          <u who="Q3369220" xml:id="i-c762983561dc651a-2" n="87716178">
            <seg n="f9a1530e">
              Fru talman! Carl Bildt valde att svara på en fråga från mig,
              sade han, men i själva verket svarade han på något helt annat.
              Det som jag frågade var om regeringen har förberett och planerat
              någonting för att den nordiska snabbinsatsstyrkan ska kunna göra
              någonting för att främja att humanitär hjälp kan nå behövande
              i Benghazi, för vi står nu inför en situation där Khadaffis flyg
              kan skapa en fruktansvärd katastrof för befolkningen där. De nordiska
              snabbinsatsstyrkorna, tillsammans med alla andra snabbinsatsstyrkor
              som EU har, har som specifik uppgift att säkra hamnar eller flygplatser
              för att den vägen kunna garantera humanitär hjälp. Och svaret
              är att vi inte ska skicka dem till strider. Nej, det var inte
              det jag frågade om. Jag frågade om regeringen har planer på att
              använda snabbinsatsstyrkan till just det som den är avsedd för
              att göra.
            </seg>
            <seg n="979bde5f">
              Vi har presenterat ett dokument där vi menar att EU:s kontraproduktiva
              politik gentemot Nordafrika måste förändras. Jordbrukspolitiken,
              vår handelspolitik och våra relationer till den här delen av världen
              måste förändras i grunden. EU måste stödja rättsstatens uppbyggnad,
              stödja fria och rättvisa val, se till att bekämpa korruption och
              så vidare. Den väsentligaste delen i detta är naturligtvis att
              se till att vi får en handel som fungerar, att vi öppnar upp marknaderna
              så att det blir en ekonomisk och en social utveckling i de här
              länderna.
            </seg>
            <seg n="0ac20f54">
              Vi tycker att Sverige ska fokusera på två områden.
            </seg>
            <seg n="e21c3b5a">
              Det ena är stöd till kvinnorna i Nordafrika. Enligt Arab Development
              Report, som i början av 2000-talet tydligt redovisade varför arabvärlden
              inte följer med i den ekonomiska utvecklingen i alla andra länder,
              var ett av huvudskälen att kvinnorna inte var delaktiga i utvecklingen
              i samhället. Där borde Sverige lägga in en insats och göra ett
              stort arbete.
            </seg>
            <seg n="e04bfb93">
              Det andra är att se till att folkrörelserna i Sverige upparbetar
              och utvecklar kontakter med Nordafrika. Kom ihåg hur vi gjorde
              när Sovjetunionen och Östeuropa föll ihop! Då var vi där med kyrkor,
              föreningar, körer, fotbollslag och så vidare för att stärka ett
              civilt samhälle. Det borde vi göra också i Nordafrika.
            </seg>
            <seg n="b57a3cd8">
              Jag vill bara uppmana alla som har lyssnat på debatten att gå
              in på Socialdemokraternas hemsida och se vårt dokument där vi
              beskriver hur vi ser på flygförbudszon, FN, Responsibility to
              Protect och hur vi vill att biståndet ska utvecklas i framtiden.
            </seg>
          </u>
          <note type="speaker" n="6e3d968b">
            Anf. 129 GUSTAV FRIDOLIN (MP):
          </note>
          <u who="unknown" xml:id="i-a2ac76e23897ec01-4" n="95899529">
            <seg n="04b72ca1">
              Fru talman! Jag känner ingen frustration, utrikesministern, över
              att Sverige inte är medlem i Nato. Nato är just en av de organisationer
              som agerar på ett sätt som gör att den libyska oppositionen, trots
              sina umbäranden och trots att det libyska folket nu lider under
              Khadaffis massiva övervåld, inte välkomnar marktrupper, inte välkomnar
              en intervention som ser ut på det sättet. Nato är en av de organisationer
              som, tillsammans med många beslut som jag har tagit upp här i
              kammaren, har förstört och eroderat förtroendet för vår del av
              världen i den delen av världen. Det måste man ha med sig.
            </seg>
            <seg n="4f628fbe">
              Jag tror att världen behöver röster som inte gömmer sig bakom
              stormaktspositionen och som inte gömmer sanningen bakom diplomati
              formad utifrån vad som ger handelspolitiska fördelar för dagen,
              röster som vågar stå upp för det man tror på, vågar säga det som
              behöver sägas, vågar kräva demokrati och mänskliga rättigheter.
              Jag hade önskat att Sverige var en sådan röst. Och just för att
              jag hade önskat att Sverige var en sådan röst och just för att
              jag ser ett behov av sådana röster i den internationella debatten
              återkommer jag till handelspolitiken.
            </seg>
            <seg n="72bd44c9">
              Att bryta oljeberoendet för att på det sättet se till att det
              inte på Sverige eller några andra europeiska stater läggs en munkavle
              som gör att vi inte vågar säga det som behöver sägas och stödja
              dem som behöver vårt stöd är inte en miljöfråga i första hand
              utan en freds- och säkerhetsfråga. Att avbryta vapenhandeln med
              de diktatorer som vi har beväpnat är inte en solidaritetsfråga
              i första hand utan också en freds- och säkerhetsfråga.
            </seg>
            <seg n="770c897a">
              Vi måste låta det som nu sker få handelspolitiska konsekvenser,
              inte därför att det kommer att förändra situationen för libyerna
              just nu för det behövs helt andra åtgärder som vi återkommit till
              och krävt svar på från regeringen i den här debatten utan därför
              att det kommer att kunna göra det möjligt för fler länder och
              fler folk att kräva sin frihet och makt över sina liv och sina
              länder.
            </seg>
          </u>
          <note type="speaker" n="f171d7ca">
            Anf. 130 FREDRIK MALM (FP):
          </note>
          <u who="Q3675520" xml:id="i-5380cd2d90f9aaa1-44" n="21f16e51">
            <seg n="7b287181">
              Fru talman! Nu blir jag något förvånad. Miljöpartiet säger att
              Nato inte ska agera. Man säger nej till det. Man har inget förtroende
              för Nato.
            </seg>
            <seg n="c3fc6c61">
              Anser Gustav Fridolin att USA är bättre än Nato? Sannolikt inte.
              Men en flygförbudszon vill man ha. Vem ska då implementera och
              genomföra den insats Miljöpartiet vill ha? Man kan inte bara kräva
              och sedan säga nej när någon försöker ordna det.
            </seg>
            <seg n="43923fba">
              Det här exemplifierar det jag nämnde i mitt förra inlägg när
              jag polemiserade en aning mot Hans Linde och Vänsterpartiet, nämligen
              att det finns de som gärna står här och säger: Nu måste vi agera;
              vi vill ha mer action.
            </seg>
            <seg n="6b1c8a37">
              Men sedan om några veckor eller någon månad när några agerar
              är det fel länder och fel krafter. Då tar man sina röda banderoller,
              klipper små hål i dem så att de står emot vinden, trär upp dem
              på käppar, plockar fram en gammal högtalaranläggning och drar
              ned till Sergels torg och säger: USA ut ur Libyen! Det finns risk
              för detta.
            </seg>
            <seg n="6a089108">
              Eller så står man vid sitt ord, och då hoppas vi att Hans Linde
              om en månad eller två om det blir en humanitär intervention signerad
              USA står här och accepterar detta.
            </seg>
            <seg n="77119faa">
              Vi såg att flygförbudszonen över norra Irak skyddade Kurdistan.
              Men vi såg också de protester som kom från vänsterhåll när amerikanerna
              upprätthöll säkerhetszonen på olika sätt.
            </seg>
            <seg n="159f6016">
              Fru talman! Sverigedemokraterna manar till viss försiktighet
              eftersom vi inte vet vad som kommer efter Khadaffi. Nej, Björn
              Söder, det vet vi inte. Men detta är ingen slutdebatt. Det är
              upptakten till vad som kan utvecklas till regelrätt massaker och
              folkmord. Då handlar det inte om att anta en viss försiktighet
              utan om att hitta olika redskap, allianser och möjligheter för
              att kunna stoppa detta.
            </seg>
          </u>
          <note type="speaker" n="daba78f8">
            Anf. 131 FREDRICK FEDERLEY (C):
          </note>
          <u who="Q513301" xml:id="i-f190b2aff58349c8-5" n="0e172a89">
            <seg n="2e6be30e">
              Fru talman! Debatten har visat att detta är en mycket komplex
              fråga. Vi vill alla agera på ett eller annat sätt, men samtidigt
              vet vi inte riktigt hur vi ska agera, vem som ska ha mandatet
              och vem som har kapaciteten.
            </seg>
            <seg n="f0388134">
              Det har dock framgått att det i kammaren finns ett tydligt stöd
              för en FN-resolution och för de modiga arabstater som vågar ta
              en position som inte är helt okontroversiell i deras värld.
            </seg>
            <seg n="b644632f">
              Vi måste börja planera för dagen efter så att vi inte vaknar
              med baksmälla. Vi måste, precis som Gustav Fridolin sade, planera
              för ökad handel så att människor kan resa sig ekonomiskt och förbättra
              sin sociala situation.
            </seg>
            <seg n="9a9cdd67">
              Det handlar också om, som Urban Ahlin var inne på, att vi ska
              få ett aktivt arbete med folkrörelser och så vidare så att vi
              är med och bygger ett civilt samhälle.
            </seg>
            <seg n="6fcaf7cb">
              Denna diskussion måste tas upp ungefär vid samma tid som FN förhoppningsvis
              röstar för resolutionen så att vi inte står utan en plan för den
              fortsatta utvecklingen.
            </seg>
            <seg n="ad20ac0c">
              Det handlar också om att vi måste sända en klar och tydlig signal
              till världens diktaturer och deras illegitima ledare att vägen
              till fortsatt makt för dem absolut inte är att mörda så många
              som möjligt i den egna befolkningen, för omvärlden kommer att
              agera. Den enda vägen om de vill fortsätta ha makt är att ställa
              upp i demokratiska val och att i någon mån försöka sona de synder
              som de har begått tidigare.
            </seg>
            <seg n="8e0afdca">
              Jag vill åter tacka Hans Linde för initiativet till debatten.
              Den blev bättre efter de första inledande angreppen som var osakliga
              och inte hörde samman. Jag tackar samtliga företrädare för en
              bra debatt. Vi lär få återuppta diskussionen framöver, för det
              är som Fredrik Malm sade definitivt ingen slutdebatt. Vi är mitt
              uppe i en viktig debatt som kommer att hålla på i många år.
            </seg>
          </u>
          <note type="speaker" n="255bc2fa">
            Anf. 132 BJÖRN SÖDER (SD):
          </note>
          <u who="unknown" xml:id="i-0db6777cbc7d2e88-2" n="d2102c66">
            <seg n="aa936f84">
              Fru talman! Vänsterpartiet fortsätter hävda att vi ska agera
              och reagera. Man hävdar att vi ska lyssna på det libyska folket.
              Jag förmodar att man med det menar oppositionen i Libyen.
            </seg>
            <seg n="dccd81b7">
              Men vilka ska man lyssna på, Hans Linde? Den libyska oppositionen
              består av olika delar. Det finns en stor opposition i exil men
              också en stor opposition i landet. Alla vill störta Khadaffi men
              av olika orsaker.
            </seg>
            <seg n="07196fd6">
              Libyen är ett klansamhälle, och därför finns det ingen enig opposition.
              Det kommer att visa sig med all tydlighet när Khadaffi väl faller,
              vilket vi får hoppas att han gör. Vilka av dessa klaner, vilken
              opposition ska omvärlden stötta, Hans Linde?
            </seg>
            <seg n="2aa27771">
              Sverigedemokraterna vill som sagt prioritera humanitär hjälp,
              i första hand via UNHCR. Vi kan också tänka oss att man bistår
              militärt, men då ska det finnas ett klart FN-mandat för detta.
              Det är endast om det finns ett sådant mandat som vi är beredda
              att stödja en sådan insats.
            </seg>
          </u>
          <note type="speaker" n="67c8215f">
            Anf. 133 DÉSIRÉE PETHRUS (KD):
          </note>
          <u who="Q4972645" xml:id="i-f78453e22fccb76a-2" n="4e29ede3">
            <seg n="2e67a38e">
              Fru talman! Konstigt nog är jag den enda kvinnan bland debattörerna,
              och jag ska anlägga ett kvinnoperspektiv i mitt sista inlägg.
            </seg>
            <seg n="658ce5ac">
              Khadaffis regim har förlorat all legitimitet. Den våldsanvändning
              vi sett och ser regimen bruka mot civila är fullständigt oacceptabel,
              och det är hög tid att Khadaffi avsäger sig makten. Libyen måste
              få möjlighet att demokratiseras och utvecklas till en stat som
              respekterar mänskliga rättigheter.
            </seg>
            <seg n="a2d947f0">
              De revolutioner vi sett i Egypten och Tunisien och pågående folkresningar
              i flera andra länder i Nordafrika och Mellanöstern ger nytt hopp
              och möjlighet att skapa en framtid i Libyen och resten av regionen
              som bygger på demokrati, mänskliga rättigheter och social rättvisa.
            </seg>
            <seg n="30d0440d">
              Det nationella övergångsrådet med säte i Benghazi är en politisk
              samtalspartner. Men om Libyen ska utvecklas till en demokrati
              spelar också kvinnorna en viktig roll. De måste involveras i processen.
              En övergång till demokrati kan inte ske utan att kvinnors rättigheter
              respekteras fullt ut.
            </seg>
            <seg n="34262436">
              Kvinnor har spelat en avgörande roll i de demokratisträvanden
              vi sett de senaste veckorna i Nordafrika och Mellanöstern. I Egypten
              stod kvinnorna sida vid sida med männen på Tahrirtorget och krävde
              Mubaraks avgång. De var aktiva och många gånger drivande i demonstrationerna.
            </seg>
            <seg n="a998bcda">
              Sverige måste verka för att EU och omvärlden i enlighet med FN:s
              resolution 1325 uppmärksammar och tar särskild hänsyn till kvinnors
              rätt att involveras i Libyens framtid.
            </seg>
            <seg n="39c45b55">
              Alldeles nyss såg jag på Twitter att Hillary Clinton säger så
              här i Tunisien: Gaddafi must go! Hon säger också: Vi gör inget
              militärt utan en FN-resolution.
            </seg>
            <seg n="726c787b">
              Jag kan bara instämma och stödja Hillary Clinton. Khadaffi måste
              gå, och vi kräver en FN-resolution för ett ingripande till stöd
              för folket i Libyen.
            </seg>
          </u>
          <note type="speaker" n="c20c63d4">
            Anf. 134 Utrikesminister CARL BILDT (M):
          </note>
          <u who="Q52922" xml:id="i-5380cd2d90f9aaa1-45" n="8c8afbcf">
            <seg n="80282394">
              Fru talman! I en debatt som denna, hur värdefull den än är, kan
              vi oftast inte fånga komplexiteten i den situation vi står inför.
            </seg>
            <seg n="25cb014b">
              Jag fick just i min hand ett öppet brev till säkerhetsrådet från
              Louise Arbour, ordförande i International Crisis Group, med hennes
              syn på situationen. Läs det! Det innehåller mycket klokt. Jag
              tror att Lena Hjelm-Wallén ingår i styrelsen.
            </seg>
            <seg n="de4d4086">
              Jag vill inte polemisera i slutanförandet, men ingen vill ha
              västerländska soldater på marken i Libyen. Den svenska regeringen
              har inga planer på att sända svenska soldater till strid i Libyen.
              Vad vi vill är att stoppa stridsvagnar, artilleri och massakrer.
              Det kräver ett klart och tydligt FN-mandat, och vi hoppas att
              vi får det ju klarare och tydligare, desto bättre.
            </seg>
            <seg n="e038bd45">
              Det handlar om att hjälpa människor i nöd och kunna bygga landet
              i bred dialog med alla olika grupperingar och regioner i detta
              historiskt sett osedvanligt splittrade samhälle.
            </seg>
            <seg n="08f6863b">
              Det handlar om att stödja FN och FN:s säkerhetsråd. Vi kan klaga
              på att de är senfärdiga ibland, men världen är som den är. Utan
              FN vore världen trots allt mycket sämre.
            </seg>
            <seg n="674d8071">
              Vi ska samarbeta nära med Arabförbundet, med Egypten och Tunisien.
              Det är demokratier vars demokratiska utveckling också blir betydelsefull
              för Libyens möjligheter att klara sig bortom Khadaffi.
            </seg>
            <seg n="3b37e41a">
              Vi måste också ha beredskap att stödja USA, Nato och dess medlemsstater.
              Jag tittar på Hans Linde och Gustav Fridolin. Urban Ahlin vill
              förmodligen vara med i Nato, men jag tittar på honom i alla fall.
              Vi måste vara beredda till detta i denna situation. Tack för debatten!
            </seg>
          </u>
          <note n="9ebce3c6">
            Överläggningen var härmed avslutad.
          </note>
          <note n="5c4c88d8">
            16 § (forts. från 12 §) Allmänna motioner om inkomstskatter (forts.
            SkU23)
          </note>
          <note type="speaker" n="e2f6a6ce">
            Anf. 135 HELENA LEANDER (MP):
          </note>
          <u who="Q4961406" xml:id="i-61a4e50b66773d14-1" n="80addc7b">
            <seg n="149c0663">
              Fru talman! För två decennier sedan genomfördes en genomgripande
              reform av det svenska skattesystemet. Med ledord som enkelhet
              och likformighet rensades snåriga undantag bort, snedvridningarna
              minskade och breddade skattebaser möjliggjorde sänkta skattesatser.
              Enkelhet och likformighet borde även i dag vara ledord för det
              svenska skattesystemet. Omotiverade undantag gör skattesystemet
              svåröverskådligt. Det urholkar skattebaserna och riskerar att
              leda till osund skatteplanering och minskad legitimitet för systemet.
            </seg>
            <seg n="0bdf0bb5">
              Sedan skattereformen har principerna om enkelhet och likformighet
              tyvärr i åtskilliga fall åsidosatts. Nya undantag, nedsättningar
              och särlösningar har införts säkert med de bästa avsikter, men
              konsekvenserna har blivit ett krångligare och mindre likformigt
              skattesystem. Jag anser därför att det är dags för en ny, bred
              skatteöversyn.
            </seg>
            <seg n="eb4cdf43">
              En sådan översyn kan gärna bygga vidare på gamla fina ideal där
              de skatter som behövs för att finansiera den gemensamma välfärden
              tas in på ett rättvist och rättssäkert sätt, där skatten beräknas
              utifrån bärkraft på ett sätt som så långt som möjligt undviker
              oönskade snedvridningar av ekonomin och där skattesystemet är
              enkelt att förstå och svårt att fuska med.
            </seg>
            <seg n="60f65684">
              Samtidigt behöver översynen bygga vidare på den utveckling som
              har skett sedan reformen där man mer och mer kommit att inse skatternas
              roll som kostnadseffektiva verktyg i miljöpolitiken. Genom skatter
              på miljö- och hälsoskadliga varor kan samhällskostnader som annars
              inte syns i priset synliggöras för att på så sätt styra konsumtionen
              i en mer hållbar riktning. Dessutom har vi i dag tydligare än
              i början av 90-talet att förhålla oss till globaliseringen som
              visserligen medför många nya möjligheter men också utmaningar
              för skattesystemet.
            </seg>
            <seg n="6ccf93b4">
              Alla dessa aspekter tycker jag talar starkt för att vi ska låta
              en parlamentarisk utredning göra en bred översyn av skattesystemet
              för att återupprätta principerna om enkelhet och likformighet
              och för att möta de utmaningar som miljöförändringarna och globaliseringen
              innebär.
            </seg>
            <seg n="1ce030ef">
              Jag upplever ett ökande stöd från olika håll i samhället för
              en sådan översyn, senast i går när skatteutskottet besökte LO.
              Från regeringshåll är det däremot rätt tyst. Det kanske inte är
              så konstigt. Det är lätt för oss att rota i gamla särlösningar
              som vi införde för tio år sedan men det är svårare att börja kritisera
              undantag som man just har infört med buller och bång. Jag är dock
              övertygad om att även regeringen så småningom, när reformerna
              fått en chans att sjunka in, kommer att se att det finns en poäng
              med att ha en bred översyn av det skattesystem som mer och mer
              har blivit ett lapptäcke.
            </seg>
            <seg n="47552921">
              Frågan är bara vad man gör med skatterna under tiden. Om det
              nu skulle bli en stor skatteöversyn kanske det inte är läge att
              just nu göra jättestora förändringar. Vill vi att folk ska ha
              någorlunda långsiktiga förutsättningar för att planera sin ekonomi
              bör man kanske ligga lite lågt. Samtidigt vet vi ju inte om eller
              när det blir en skatteöversyn, så det går ju inte att bara passa
              i skattefrågorna. Därför kommer jag ändå, om än i något vaga ordalag,
              att gå in på vart jag tänker mig att vi ska ta oss.
            </seg>
            <seg n="33715fae">
              Fru talman! Den här debatten ska ju egentligen bara handla om
              inkomstskatter, men jag tänkte ändå ta mig friheten att säga några
              ord om momsen eftersom det hänger ihop med en del inkomstskatter
              som brukar poppa upp i diskussionen. Om vi ska stå upp för principerna
              om enkelhet och likformighet borde vi skrota de olika momssatser
              vi har, men det skulle kunna få drastiska konsekvenser för de
              sektorer som i dag har nedsatt moms, som till exempel kultur och
              kollektivtrafik. Så länge vi inte hittat en bra lösning på det
              har vi i dag att förhålla oss till att vi har en rad olika momssatser
              på olika produkter där gränsdragningarna inte alltid upplevs som
              helt logiska. Varför ska man till exempel betala 25 procent moms
              om man köper mat och äter på plats, men 12 procent om man köper
              mat och tar med sig hem? Skulle det inte vara mer logiskt att
              ha samma moms på all mat oavsett var man äter den?
            </seg>
            <seg n="595241de">
              Sedan en tid är det möjligt. Enligt EU:s snåriga regler för moms
              får man nu ha sänkt moms på vissa områden. Restaurangtjänster
              är ett sådant område. Det gäller också tjänster som i dag omfattas
              av HUS-avdraget, eller RUT- och ROT-avdraget, som vanliga dödliga
              säger. Det gäller också en del andra tjänster inom servicebranschen.
              Tycker vi att skattekilarna på arbetsintensiva tjänster som till
              exempel hushålls- och hantverkstjänster är ett problem för att
              de hindrar framväxten av vita jobb eller för att de styr konsumtionen
              mot mer av miljöskadlig varukonsumtion i stället, tycker jag att
              det är rakare, enklare, mer svårfuskat och mindre snedvridande
              med sänkt moms inom de sektorer där det nu är möjligt enligt EU-reglerna
              i stället för dagens HUS-avdrag. Att ge en så kraftig skattelättnad
              som 50 procent av arbetskostnaden till en så snävt avgränsad del
              av ekonomin som RUT- och ROT-sektorn borde få åtminstone någon
              liberal att känna sig lite svettigt över hur mycket man ska lägga
              sig i människors val och vad de vill lägga sina pengar på så länge
              det inte påverkar någon annan.
            </seg>
            <seg n="418f56c7">
              Efter den lilla utvikningen i momsens underbara värld är jag
              tillbaka till frågan om inkomstskatterna. Där tänkte jag också
              stanna. Jag skulle kunna dra några av våra förslag om hur man
              skulle kunna utveckla reglerna för förmånsbilar och reseavdrag
              så att man kommer till rätta med några av de negativa miljöeffekter
              som de har i dag. Men efter det här mer principiella resonemanget
              om framtidens skatter känns det lite futtigt.
            </seg>
            <seg n="155bd5ee">
              Jag nöjer mig därför med att konstatera att när vi jobbar vidare
              med ett enklare och mer rättvist skattesystem måste vi vara medvetna
              om att skatter har effekter på de miljöval vi gör i vardagen en
              del omedvetna, en del medvetna.
            </seg>
          </u>
          <note n="427968d0">
            Jag yrkar bifall till reservation nr 2.
          </note>
          <note type="speaker" n="02dbd2b2">
            Anf. 136 DAVID LÅNG (SD):
          </note>
          <u who="unknown" xml:id="i-6d22c5ba1f06c0d6-0" n="e59c370f">
            <seg n="877094af">
              Fru talman! Jag ska gå in på de konkreta förslag som finns, efter
              några få ord om principer.
            </seg>
            <seg n="ee8cab44">
              Ett skattesystem som av befolkningen uppfattas som rättfärdigt
              är en förutsättning för upprätthållandet av en god skattemoral
              och för sammanhållningen i samhället. De senaste åren har de som
              arbetar i Sverige fått skattelättnader. Det är i stort sett bra.
              De som arbetade tidigare och nu har gått i pension har inte åtnjutit
              samma skattelättnad. De svenska seniorernas levnadsvillkor har
              därför inte förbättrats på samma sätt som andra gruppers. Hundratusentals
              svenska pensionärer har tvingats leva på en disponibel inkomst
              som ligger på eller strax över existensminimum.
            </seg>
            <seg n="8adff565">
              Ett av Sverigedemokraternas tyngsta vallöften var att driva frågan
              om sänkt skatt för pensionärer. Vi hade en fullständig utjämning
              av skillnaden, det vill säga en sänkning till jobbskattenivå,
              i vår budgetmotion i höstas. Vi står fast vid det i dag.
            </seg>
            <seg n="05e2fe61">
              Så till en annan fråga. I den inkomstskattelag som nu gäller
              finns det reglerat vilka som kan komma i fråga som förmånstagare
              i en pensionsförsäkring. Reglerna gäller både privata försäkringar
              och tjänstepensionsförsäkringar. I dagsläget kan till exempel
              barnbarn inte komma i fråga som förmånstagare. Det kan däremot
              barn till make, maka och sambo. Konsekvensen är att man inte kan
              låta pengarna gå vidare till ens eget barnbarn, inte ens om barnet
              däremellan har avlidit.
            </seg>
            <seg n="388bbcad">
              Jag menar att pengarna i pensionsförsäkringen rimligtvis måste
              kunna behållas inom familjen enligt ungefär samma regler som gäller
              för arv av vilken tillgång det än må vara.
            </seg>
            <seg n="c177b102">
              Jag ska sedan gå in lite grann på möjligheterna att konkurrera
              internationellt på lika villkor, vilket vi diskuterade en del
              i debatten om det förra betänkandet. Det är inte bara svenska
              företag som ibland verkar under ofördelaktiga villkor jämfört
              med utländska konkurrenter.
            </seg>
            <seg n="b9b5014c">
              I dag är det nämligen så att svenska idrottsklubbar missgynnas,
              åtminstone jämfört med idrottsklubbar i övriga nordiska länder.
              Sveriges regler är ofördelaktiga jämfört med till exempel Danmarks
              genom att den svenska artistskatten medges under sex månader men
              den danska så länge som tre år. Detta leder till spelarflykt från
              svenska klubbar till Danmark, vilket påverkar nivån på idrotten
              i hela landet. Vi borde därför eftersträva ett mer gemensamt nordiskt
              regelverk för idrottsutövarnas beskattning.
            </seg>
            <seg n="08fd42c4">
              Fru talman! Sverigedemokraterna står fast vid sina reservationer,
              men jag nöjer mig med att yrka bifall till reservationerna 3 och
              5.
            </seg>
          </u>
          <note type="speaker" n="4c5ec56b">
            Anf. 137 JACOB JOHNSON (V):
          </note>
          <u who="Q5888881" xml:id="i-0617dde4160e00c7-1" n="dae3d2a8">
            <seg n="1d27f875">
              Fru talman! Det svenska skattesystemet behöver ses över. Det
              är det nog ganska många som tycker. Att jag nämner detta just
              i dagens debatt om inkomstskatter har att göra med att motioner
              i frågan, som egentligen berör hela skattesystemet, har behandlats
              i dagens betänkande om inkomstskatter.
            </seg>
            <seg n="58abb01c">
              Målsättningen för Vänsterpartiets skattepolitik är att få fler
              människor i arbete, trygga välfärden och skapa förutsättningar
              för en hållbar utveckling. Hög sysselsättning är en förutsättning
              för att få resurser till den offentligt finansierade välfärden
              som vi menar också ska finansieras med skatterna. Skattesystemet
              ska vara rättvist. Vid utformningen av skattepolitiken måste hänsyn
              tas till kvinnors och mäns olika inkomster och ekonomiska villkor
              i övrigt i syfte att utjämna de ekonomiska skillnaderna. Vi betonar
              vikten av ett skattesystem som är likformigt, enkelt att tillämpa
              och har så få undantag som möjligt.
            </seg>
            <seg n="853217fd">
              Vi hörde tidigare här från Helena Leander att vi fick tidiga
              signaler från LO vid besöket där i går.
            </seg>
            <seg n="454cc366">
              Den borgerliga regeringens politik har gått i motsatt riktning.
              Kortsiktighet har gått före långsiktighet. Särreglerna blir allt
              fler, och krånglet ökar. Utvecklingen har gått mot att utforma
              skatterna så att de riktar sig mot grupper av individer eller
              sektorer av näringslivet som gör att vi får fler undantag från
              en likformig beskattning. Därtill kommer att de genomförda skattesänkningarna
              är orättvisa. Sammantaget har reformer som jobbskatteavdraget,
              sänkt fastighetsskatt och slopandet av förmögenhetsskatten inte
              bara gynnat höginkomsttagare utan också på ett påtagligt sätt
              ökat mäns nettoinkomster jämfört med kvinnors. Effekten av den
              förda politiken är ökade klyftor i samhället. Särskilt markant
              är skillnaden mellan dem som förvärvsarbetar och dem som inte
              gör det. Den som blir sjuk, blir arbetslös eller går i pension
              får inte bara lägre inkomst utan betalar dessutom högre skatt
              än löntagare vid lika inkomster. Jag menar att olika typer av
              inkomster ska beskattas lika.
            </seg>
            <seg n="ff4210fe">
              Det är dags för en ny och bred skatteöversyn. Regeringen bör
              tillsätta en parlamentarisk utredning med uppgift att återupprätta
              principerna om enkelhet och likformighet i skattesystemet samt
              ett system som på ett mer rättvist sätt finansierar en bra välfärd.
            </seg>
            <seg n="29ce182c">
              Fru talman! I betänkandet behandlas några exempel på undantag
              från ett likformigt skattesystem. Jag tänker till exempel på avdragen
              för RUT och ROT. Skattereduktionen för utgifter för hushållsnära
              tjänster är en del i den orättvisa skattepolitik som förs av regeringen.
              Vänsterpartiet anser, nu liksom tidigare, att möjligheten till
              skattereduktion för hushållsnära tjänster ska avskaffas. De effekter
              av avdragssystemet som hittills framkommit ger oss inte heller
              några skäl att ändra vår uppfattning.
            </seg>
            <seg n="7ea4b1d0">
              Statistiska centralbyråns nya kartläggning som nyligen publicerades
              visar till exempel att majoriteten av beviljade avdrag går till
              den fjärdedel av hushållen som har högst inkomst. Nästan 16 procent
              av sammanboende med barn under 18 år i den högsta inkomstkvartilen
              utnyttjade, enligt preliminära uppgifter från Skatteverket, RUT-avdrag
              2010, medan bara 0,6 procent av ensamstående med barn under 18
              år i den lägsta kvartilen utnyttjade RUT-avdrag. Systemet gynnar
              således personer med höga inkomster och innebär i realiteten att
              gemensamma resurser används för att ge skattefavörer åt högavlönade.
              Detta är en fördelningspolitik som vi inte kan ställa oss bakom.
            </seg>
            <seg n="66e4ef93">
              Fru talman! Reservation 10 i betänkandet från Socialdemokraterna
              och Vänsterpartiet handlar om a-kasseavgiften och a-kassan. Jag
              yrkar härmed bifall till den.
            </seg>
            <seg n="20cc3a76">
              Den svenska kollektivavtalsmodellen bygger på starka parter på
              ömse sidor. Arbetsmarknadens parter ansvarar för lönebildningen
              och bär huvudansvaret för övrig reglering av arbetslivet och för
              att lösa tvister som uppstår på arbetsplatserna. Om denna modell
              ska fungera väl och behålla sin legitimitet måste den fackiga
              organisationsgraden och den fackliga närvaron i arbetslivet vara
              hög.
            </seg>
            <seg n="7586be85">
              En av de första sakerna som regeringen genomförde när den kom
              till makten hösten 2006 var att slopa skattereduktionen för medlemsavgifter
              i facklig organisation. Motsvarande rätt för arbetsgivares medlemskap
              i arbetsgivarorganisation lämnades dock orörd. Det är en inkonsekvens
              med en tydlig ideologisk udd riktad mot fackföreningsrörelsen.
            </seg>
            <seg n="1d07fd66">
              För Vänsterpartiet som värnar om kollektivavtalsmodellen är det
              självklart att se medlemskap i facklig organisation som samhällsnyttig.
              Därmed ser vi skatteavdraget för denna avgift som en legitim kostnad
              för staten. Vänsterpartiet anser att avdragsrätt för medlemskap
              i facklig organisation som motsvarar arbetsgivares avdragsrätt
              för medlemskap i arbetsgivarorganisation bör finnas.
            </seg>
            <seg n="4243cf12">
              Många löntagare har fått sina avgifter till a-kassan höjda med
              hundratals kronor i månaden. Samtidigt har ersättningen försämrats.
              Det har lett till att cirka en halv miljon människor har tvingats
              lämna a-kassan och nu står utan inkomstrelaterat skydd vid arbetslöshet.
              Av dessa skäl vill vi satsa på en kraftfull skattereduktion för
              medlemskap i a-kassan så att kostnaden för den enskilde sänks
              till 80 kronor per månad.
            </seg>
            <seg n="f785625e">
              Fru talman! I övrigt ställer jag mig bakom den gemensamma reservationen
              från Miljöpartiet och Vänsterpartiet avseende ett avståndsbaserat
              reseavdrag oberoende av färdmedel. Men för tids vinnande avstår
              jag från att yrka bifall till den.
            </seg>
          </u>
          <note type="speaker" n="7e4c51dc">
            Anf. 138 FREDRIK SCHULTE (M):
          </note>
          <u who="Q6169540" xml:id="i-852a3f9311120841-0" n="ecac380c">
            <seg n="3ebfa010">
              Fru talman! Vi debatterar ett betänkande om inkomstskatter. Det
              handlar om alla de förslag som riksdagsledamöter har skrivit om
              just inkomstskatter. Jag skulle vilja börja med att yrka avslag
              på samtliga dessa motioner och bifall till förslaget i betänkandet.
            </seg>
            <seg n="92b7d940">
              Inkomstskattefrågor är viktiga av flera skäl. De är viktiga för
              människor därför att vi i Sverige har ganska höga skatter. Vi
              tar en stor del av människors surt förvärvade pengar. Samtidigt
              är skatterna centrala och avgörande för att vi ska få in pengar
              för att bekosta välfärden. Men vi måste samtidigt dessutom vara
              måna om att ha en skattenivå och ett skattesystem som uppmuntrar
              välstånd och ekonomisk utveckling, därför att utan välstånd och
              ekonomisk utveckling blir det inga skatter och ingen välfärd.
              Därför är dessa frågor centrala och viktiga.
            </seg>
            <seg n="4eedc90e">
              Fru talman! Jag skulle vilja göra en liknelse mellan det svenska
              fotbollslandslaget och den svenska ekonomin. Visste fru talman
              att Sverige, lite beroende på hur man räknar, är världens tionde
              bästa land på fotboll? Jag blev faktiskt lite förvånad när jag
              fick reda på detta genom att googla just fotbolls-VM. På Wikipedia
              konstateras det att med vårt silver från 1958, vårt brons från
              1952 det är inte så många som känner till det och vårt brons från
              1994 är Sverige, lite beroende på hur man räknar, världens tionde
              bästa land på fotboll.
            </seg>
            <seg n="2ed0ac34">
              Frågan är: Är vi bättre på välstånd, det som på något sätt är
              grunden för välfärd och arbete, än vad vi är på fotboll? Om man
              tittar på historiken kan man konstatera att vi efter andra världskriget
              var tredje bästa land i hela världen. Vi var lika bra på välstånd
              som Tyskland är på fotboll. Det säger en del eftersom Tyskland
              har ett väldigt bra fotbollslandslag.
            </seg>
            <seg n="cfddf401">
              Men sedan gick det desto sämre. Under lång tid var Sveriges ekonomiska
              utveckling negativ, och till slut hamnade vi i något som man skulle
              kunna likna vid farmarligan med ekonomisk stagnation i jämförelse
              med vår omvärld.
            </seg>
            <seg n="310c6cde">
              Under de senaste åren har det dock hänt någonting, och den svenska
              ekonomiska utvecklingen har faktiskt nästan mirakulöst återhämtat
              sig. Vi är i dag världens tio rikaste land. Vi är lika bra på
              välstånd, alltså det som är grunden för jobb och välfärd, som
              vi är på fotboll. Om detta är bra eller dåligt kan man diskutera.
              Jag tycker i varje fall att man kan konstatera att visst, vi har
              vissa framgångar i fotboll, men så himla bra är vi inte. Det säger
              en del om vårt behov av att se till att fortsätta ha en bra ekonomisk
              politik för att utveckla vårt välstånd ännu mer.
            </seg>
            <seg n="28bae7f8">
              Givet hur det ser ut och har sett ut under den senaste tiden
              tror jag dock att framtiden ligger mer i Sveriges ekonomiska utveckling
              och kanske inte i riktigt lika stor utsträckning i vårt fotbollslandslag.
              Och varför gör den det? Jo, för vi har precis kunnat bevittna
              hur Sverige har klarat sig ur den ekonomiska finanskrisen den
              värsta krisen på kanske 80 år med bravur. Vi var det land i västvärlden
              som klarade oss absolut bäst.
            </seg>
            <seg n="a1294d64">
              Tittar man på förra året, 2010, kan man se att vi vann EM i ekonomisk
              utveckling. Inget annat europeiskt land hade så hög tillväxt som
              Sverige. Tittar man på det senaste kvartalet kan man se att Sverige
              hade mirakulösa 7,3 procent i tillväxt, och det finns flera bedömare
              och internationella kommentatorer som börjar tala i termer av
              att Sverige är en tigerekonomi. Det betyder att vi har en tillväxt
              och en ekonomisk utveckling som enbart har sin motsvarighet i
              länder som Indien och Kina.
            </seg>
            <seg n="06e3d9e3">
              Därför, fru talman, tycker jag att det är lite konstigt när Peter
              Persson står i talarstolen och talar om att Sverige är ett fattigare
              land.
            </seg>
            <seg n="4d25f1f4">
              Förklaringen till att det har gått så här positivt under de senaste
              åren är flera, men en central del är onekligen den ekonomiska
              politik som regeringen har fört och som i huvudsak har handlat
              om jobbskatteavdraget. Jag skulle vilja nämna tre skäl till att
              det är så.
            </seg>
            <seg n="b719b789">
              För det första har jobbskatteavdraget gjort det lönsamt att arbeta.
              Vi byggde tillsammans välfärdsstaten, men Socialdemokraterna var
              ensamma om att bygga bidragsstaten. Jag vet att Socialdemokraterna
              gärna går upp och tar åt sig äran för den gemensamma välfärd vi
              har. Även om vi kanske inte har varit överens om alla delar har
              dock alla partier i Sveriges riksdag i huvudsak varit överens
              om utvecklingen mot att Sverige ska ha en gemensam och generell
              välfärd.
            </seg>
            <seg n="7ff79be5">
              Tittar man på övriga europeiska länder som har välfärdsstater
              precis som Sverige kan man konstatera att det i många fall var
              borgerliga partier som gick i bräschen för denna utveckling. Få
              länder, om något, har däremot byggt upp ett sådant omfattande
              system av bidrag som Sverige tidigare gjorde. Det är otvetydigt
              så att ansvaret för detta ligger på Socialdemokraterna.
            </seg>
            <seg n="70058863">
              Sverige var ett av de länder i världen där det lönade sig minst
              att arbeta. Jag hade en kompis som jobbade som elektriker och
              blev arbetslös. Han bodde uppe i Jämtland. Han konstaterade att
              när han fick ett nytt jobb som låg fem mil bort att han faktiskt
              förlorade på att ta jobbet i jämförelse med att gå på a-kassan.
              Jag skulle kunna dra fler sådana exempel, och jag tror att vi
              alla har upplevt det.
            </seg>
            <seg n="438b8ae9">
              Med jobbskatteavdraget hände någonting då blev det lönsamt att
              arbeta. Då blev det en skillnad mellan att gå till jobbet och
              att inte gå till jobbet. Jag tror att de flesta människor inser
              att man inte kan bygga ett samhälle på ett annat sätt. Det måste
              löna sig att arbeta.
            </seg>
            <seg n="8bf03e46">
              För det andra är jobbskatteavdraget centralt därför att det har
              inneburit att stora grupper, i huvudsak låg- och medelinkomsttagare,
              har fått mycket mer pengar i plånböckerna. Det har gjort att deras
              köpkraft har stärkts, vilket har haft en positiv effekt under
              krisen. Alla som jobbar heltid får 1 000 kronor i månaden. Går
              man in på www.jobbskatteavdraget.se kan man knappa in sin inkomst
              och se hur mycket man får i skattelättnad. Den som tjänar 20 000
              får ungefär 1 500 kronor. Miljonären kan inte få så mycket mer.
              Det säger sig självt att det därmed är en skattesänkning som i
              huvudsak riktar sig till låg- och medelinkomsttagare.
            </seg>
            <seg n="3ca39c28">
              För det tredje har jobbskatteavdraget inneburit att vi har fått
              fler i arbete. Det var tydligt under åren efter att jobbskatteavdraget
              infördes åren före krisen att sysselsättningen ökade påtagligt.
              Detta är inte bara borgerlig propaganda utan någonting som LO
              skriver under på. Det är någonting som Konjunkturinstitutet vidimerar
              och som Finanspolitiska rådet och OECD håller med om. Det har
              blivit lönsammare att arbeta. Vi har minskat marginaleffekterna
              på arbete, och vi har stimulerat arbetskraftsutbudet.
            </seg>
            <seg n="dae1bac2">
              Vi kan nu se i prognosen att vi planerar för en arbetslöshet
              på enligt det gamla måttet 3 procent år 2015. Det är siffror man
              får gå tillbaka till 80-talet för att hitta. Då hade vi samtidigt
              en offentlig sektor som inte var särskilt effektiv det ska man
              vara ärlig nog att säga och väldigt hög inflation, vilket gjorde
              att vi kunde ha låg arbetslöshet. Nu är vi snart tillbaka på de
              nivåerna. Det är historiskt.
            </seg>
            <seg n="55b89de5">
              Jag tror att vi behöver framtidstro i Sverige. Vi har också all
              anledning att ha det, för om denna ekonomiska och politiska utveckling
              får fortgå kommer vi inom tio års tid att vara lika bra på välstånd
              och det är det som är grunden för jobb och välfärd som länder
              som Frankrike och England är i fotboll. Med detta i ryggen tycker
              jag att Sverige har all anledning att se med tillförsikt på framtiden
              och ha en framtidstro.
            </seg>
            <seg n="50aea8ce">
              Med dessa ord yrkar jag bifall till förslaget i betänkandet.
            </seg>
          </u>
          <note type="speaker" n="b0d41306">
            Anf. 139 PETER PERSSON (S) replik:
          </note>
          <u who="unknown" xml:id="i-dbabb1a3fe5e7745-1" n="998aa66a">
            <seg n="23e4a532">
              Fru talman! Jag hinner inte på två minuter ingående dissekera
              Schultes ekonomiska politik, men jag konstaterar att den i sanningshalt
              och trovärdighet närmar sig hans idrottsliga kunskaper. Han kan
              inte skilja på fotboll och ishockey utan blandar in farmarligor.
              De återfinns i ishockey, herr Schulte.
            </seg>
            <seg n="b4997c4b">
              Med den begränsade idrottsliga kunskap du ägnade stor del av
              ditt anförande åt tror jag att dina ekonomiska kunskaper är av
              samma art. De innehöll en kärna. Det var skattesänkningarnas predikan,
              att hålla nere skatterna. Jag vill att du berättar för mig hur
              hög du tycker att skattenivån ska vara i vårt land. Hur stor andel
              av bnp tycker du ungefärligen är rimligt att vi ska ha i form
              av skatter?
            </seg>
            <seg n="5296913f">
              Sedan undrar jag vad du har för samhällssyn när du jublande säger
              att vi har klarat oss ur krisen. Vi har 7 ½ procents arbetslöshet,
              och vi har människor som utförsäkras ur socialförsäkringssystem.
              De plågas ut ur arbetslöshetskassorna till åtgärder där de är
              gratis arbetskraft, förvägras utbildning och förvägras att komma
              tillbaka på arbetsmarknaden. Då säger du jublande: Vi har klarat
              krisen.
            </seg>
            <seg n="011777de">
              Du har bristande kunskaper om människorna i vårt samhälle, Schulte.
            </seg>
          </u>
          <note type="speaker" n="204a7345">
            Anf. 140 FREDRIK SCHULTE (M) replik:
          </note>
          <u who="Q6169540" xml:id="i-852a3f9311120841-1" n="ecac380c">
            <seg n="72b4d3fd">
              Fru talman! Jag kan gärna jämföra akademiska meriter, och jag
              kan gärna ta ett kunskapsprov i ekonomi och jämföra kunskapen
              med Peter Perssons any day.
            </seg>
            <seg n="22554365">
              Jag fick en fråga. Hur lågt eller högt skattetryck skulle jag
              vilja se som andel av bnp? Jag är beredd att svara exakt, med
              tre decimalers noggrannhet, vilken nivå jag vill ha om Peter Persson
              berättar precis vid vilken tidpunkt han avser att sluta slå sin
              fru. Den frågeställning Peter Persson har är nämligen vinklad
              på ett sätt som inte är hederligt.
            </seg>
            <seg n="43493907">
              Jag tycker och detta tycker jag egentligen är ganska självklart
              att man kan pressa ned skattetrycket så lågt det bara går så länge
              vi klarar välfärden och så länge den är i världsklass. Tittar
              man på utvecklingen i Sveriges välfärd kan man konstatera att
              svenska staten trots skattesänkningarna har mer pengar att satsa
              på välfärden. Jag tog faktiskt reda på dessa siffror. Svenska
              staten har nominellt 107 miljarder mer att röra sig med i år än
              vad den hade när Göran Persson satt vid makten. Inflationsjusterar
              man det är det 13 miljarder mer, trots skattesänkningarna.
            </seg>
            <seg n="3c0fadf1">
              Kommunerna har 111 miljarder mer att röra sig med i dag än vad
              de hade vid Göran Perssons tid vid makten.
            </seg>
            <seg n="ba3c8341">
              När man inflationsjusterar för det blir det 76 miljarder mer
              i kommunerna i dag än under Göran Perssons tid. Vi har 120 000
              fler människor som arbetar inom vård, skola, omsorg enligt SCB
              än på 90-talet.
            </seg>
            <seg n="3f0e9945">
              Om Sveriges ekonomiska utveckling är sådan att vi får mer pengar
              till statskassan kan vi använda dem till att sänka skatten precis
              hur lågt som helst, under förutsättning att man klarar välfärden.
              Därför är din frågeställning ohederlig.
            </seg>
          </u>
          <note type="speaker" n="c7d0a772">
            Anf. 141 PETER PERSSON (S) replik:
          </note>
          <u who="unknown" xml:id="i-dbabb1a3fe5e7745-2" n="998aa66a">
            <seg n="090d335d">
              Fru talman! Jag konstaterar att Moderaterna flyr den offentliga
              debatten om sin målsättning i skattepolitiken, ty den innehåller
              en ambition att ta ned nivåerna på skatterna i vårt land. Vägen
              går genom privat finansiering. Jag läser era skrifter; jag hör
              er interna debatt. Men här i kammaren och i andra sammanhang säger
              ni: Slå vakt om välfärdsstaten. Ja, verbalt till en del av den,
              det som handlar om verksamhet i den gemensamma sektorn. Men det
              som ytterst omfördelar och gör att människor har värdiga levnadsvillkor
              är socialförsäkringssystemen vid sjukdom, i andra sammanhang och
              inte minst när man plågas av arbetslöshet.
            </seg>
            <seg n="04e26865">
              Då säger ni föraktfullt att det är människor som utnyttjar, det
              är bidrag, bidragssamhälle. Jag kallar det anständighet, att vi
              med gemensamma resurser ser till att det finns försäkringssystem
              som gör att människor inte faller igenom, de som inte känner igen
              sig i Schultes beskrivning att alla klarat sig genom krisen. Det
              är många i vårt land som inte alls känner igen sig i den verklighetsbeskrivningen.
              Dem vill Schulte slå på med sin politik.
            </seg>
          </u>
          <note type="speaker" n="1d3a0c65">
            Anf. 142 FREDRIK SCHULTE (M) replik:
          </note>
          <u who="Q6169540" xml:id="i-af589d8093499b95-0" n="ecac380c">
            <seg n="4f6c2932">
              Fru talman! Nu avslöjade Peter Persson sig det handlar inte om
              välfärden i huvudsak, utan det handlar om bidragen. Nu fick vi
              höra det klart och tydligt.
            </seg>
            <seg n="d958f174">
              Jag, precis som alla andra borgerliga företrädare, tycker att
              Sverige ska ha ett starkt skyddsnät, ett skyddsnät som garanterar
              skydd för alla människor som blir sjuka eller arbetslösa. Men
              det innebär inte att vi ska ha ett skyddsnät som inte gör det
              lönsamt att arbeta.
            </seg>
            <seg n="ffc903db">
              När Socialdemokraterna styrde, med den politik som ni föreslår
              här i kammaren, kunde en arbetslös börsmäklare det är finanskris
              så många i den branschen är arbetslösa få mer i bidrag per månad
              än vad en ensamstående tvåbarnsmamma som jobbar som barnskötare
              fick i lön. Vad är det solidariska i det? Vad är det medmänskliga
              i det?
            </seg>
            <seg n="a466ade1">
              Jag hade en sådan kvinna som granne. Jag bad henne gå ned till
              valstugan nu i valet och fråga de socialdemokratiska företrädarna:
              Vad är rättvisan i att börsmäklaren ska få 6 000 kronor i lönelyft
              vilket var det Socialdemokraterna föreslog genom att ni vill höja
              bidragen till dem som är arbetslösa? Det är inte solidariskt.
            </seg>
            <seg n="657f551b">
              Jag inser att även om det går väldigt bra för Sverige i jämförelse
              med övriga världen finns det många delar i det svenska samhället
              som det inte går så bra för. Det ska vi vara uppmärksamma på.
              Jag försöker inte på något sätt förringa det, utan jag försöker
              bara påtala det faktum som Socialdemokraterna och Peter Persson
              tycks blunda för, nämligen att i jämförelse med hela vår omvärld
              går det fantastiskt bra för Sverige.
            </seg>
            <seg n="f1d1c3cd">
              Den utveckling som vi har nu tyder på att Sverige går en alldeles
              lysande framtid till mötes om vi fortsätter på den inslagna banan.
              Men går vi tillbaka till den gamla politiken, som gjorde att det
              inte var lönsamt att arbeta, som handlade om att fokusera på att
              höja bidragen, kommer vi att falla till farmarligan.
            </seg>
          </u>
          <note n="b54298ce" type="speaker">
            Anf. 143 GUNNAR ANDRÉN (FP):
          </note>
          <u who="Q5556677" xml:id="i-b191b7b39544e245-0" n="ecac380c">
            <seg n="4796caf8">
              Fru talman! Denna skattedebatt har nästan utvecklats till en
              sportdebatt. Det började med att David Lång var bekymrad över
              de svenska spelarnas flykt till Danmark. Sedan fick vi höra talas
              om fotboll och frågan om cricket, bandy, basket och så vidare.
              Det är väldigt frestande, men jag ska nog avstå från att diskutera
              alla olika sporters betydelse.
            </seg>
            <seg n="32b613ef">
              I det här betänkandet finns en sak som är tydlig, och det gäller
              skatteskala och grundavdrag. Där finns det fyra reservationer.
              En är från Socialdemokraterna, och där vill man ha en rättvis
              skattepolitik. Man definierar sig själva som rättvisa.
            </seg>
            <seg n="745ca024">
              Sedan finns det en från Miljöpartiet. Och jag vill inte anklaga
              Helena Leander för att bygga det hela på; det är en annan inriktning.
            </seg>
            <seg n="9e7c5725">
              Även reservationen från Sverigedemokraterna har anslaget att
              man ska ha rättvisa skatter.
            </seg>
            <seg n="1694f44c">
              Så kommer det rättvisaste av allt rättvist, nämligen Vänsterpartiet.
              Där är den fullkomliga rättvisan.
            </seg>
            <seg n="dd06fc97">
              Det här är ett av de problem som vi har i Sverige, nämligen att
              fastställa vad som är rättvis skatt. Under förra mandatperioden
              fick vi löfte från Socialdemokraterna att man skulle presentera
              ett rättvist skattesystem. Det är svårt, hävdade jag redan då,
              för det beror på olika värderingar vad som är rättvist eller inte.
              Jag har aldrig trott att det finns en absolut rättvisa i skattesystemet.
              Däremot kan vi sträva efter att ha ett skattesystem som är så
              rättvist som möjligt i förhållande till de olika grupperna. När
              Peter Persson säger, antyder åtminstone i ganska klara verba,
              att vi från allianspartierna skulle vilja ha ett orättvist skattesystem
              ställer jag inte upp på det. Det handlar om olika värderingar.
            </seg>
            <seg n="ad04309d">
              Ta fastighetsskatten som belastade pensionärer som kanske bodde
              i väldigt bra lägen, fick rika grannar och fick betala väldigt
              mycket i skatt. Var det rättvist? Nej, det var det inte. Jag tar
              det bara som exempel på att det är svårt att fastställa vad som
              är rättvisa. Men jag vill påstå att vi under mandatperioden i
              varje fall strävat efter att få ett bättre skattesystem som accepteras
              av många fler människor.
            </seg>
            <seg n="679d89bd">
              Fru talman! Man kan ha olika synpunkter på hur bra vi har lyckats.
              Jag tror för min del att man ska gå tillbaka till det som jag
              anfört tidigare någon gång, nämligen det som Bertil Ohlin sade
              i en skrift som kom ut 1950, det är 61 år sedan, att det måste
              löna sig att arbeta. Han skriver där att människans vilja att
              arbeta är en välsignelse. Ordet välsignelse är väl ingenting som
              vi skulle använda i dag, men detta är så grundläggande för vårt
              sätt att se på arbete. Vad skapar ett arbete? Ja, det skapar ett
              mervärde i ekonomiska termer. Men det skapar framför allt en gemenskap,
              att vi har någonstans att gå, att vi vet att vi gör någonting
              bra. För detta vill vi ha någon form av ekonomiskt utbyte.
            </seg>
            <seg n="951290ea">
              Jag tycker att skattesystemet ska vara utformat så att jag känner
              att jag gör någonting bra och för det får jag ett utbyte. Jag
              kan försörja mig och min familj och så vidare. Det är det allra
              väsentligaste. Då tror jag att man känner att det är ett mervärde
              man får. Hur hög ska skatten vara? Det är omöjligt att säga det
              exakt.
            </seg>
            <seg n="e2323493">
              Fru talman! Vi har vid några tillfällen gjort mycket stora skattereformer.
              Gunnar Sträng gjorde det 1973, tror jag, då han dramatiskt sänkte
              marginalskatterna. Sedan steg de till helt orimliga 80, 85 och
              90 procent. Det var mer lönsamt att leva på lån och räntor än
              på lön. Det är farligt när man hamnar i den situationen.
            </seg>
            <seg n="01f93fd9">
              Sedan fick vi den underbara natten när Socialdemokraterna, Centerpartiet
              och Folkpartiet samverkade. Den stora effekten av detta blev att
              det inte längre var så lönsamt att leva på lån. Det tror jag var
              väldigt bra, för det skulle vara mer lönsamt att leva på arbete.
              En del förlorade på detta, för de fick stora marginalskattehöjningar,
              kan man säga. Man hade rätt till stora avdrag för räntorna på
              lån, obegränsat i stort sett.
            </seg>
            <seg n="0007a510">
              Vi fick också 1990 års skattereform, som alla tycker var bra
              i huvudsak. Den fick en del effekter som var oförutsedda, särskilt
              när det gällde kapitalbeskattningen av fastigheter.
            </seg>
            <seg n="c8a5ee8c">
              Nu har vi ett betänkande som omfattar väldigt många olika saker.
              Jag skulle vilja ta upp värnskatten och hur lönsamt det ska vara
              att arbeta.
            </seg>
            <seg n="00f11815">
              Jag tycker att det är ett stort problem att allt fler av de heltidsarbetande
              drabbas av statlig skatt i förhållande till 1990. Det tror jag
              är en väsentlig sak. Jag skulle kanske inte vilja ge råd till
              Socialdemokraterna, men ni har en tendens att alltid försvara
              detta och säga att det är rättvist. Det har dock väldigt många
              andra effekter enligt mitt sätt att se det. Jag är också för att
              vi ska ha en progressiv beskattning, men frågan är hur skatteskalan
              ska se ut.
            </seg>
            <seg n="82b21fda">
              Jag tror för min del att det är väldigt viktigt att människor
              verkligen känner att de får ut mer av sitt arbete. Jag är en stark
              förespråkare för jobbskatteavdrag, som jag anser vara en bra metod
              att få folk att arbeta mer. Men jag anser också att det är viktigt
              att vi skjuter upp marginalskattekurvan, så att ganska få människor
              betalar statlig skatt. Jag är en stark förespråkare för att vi
              ska fortsätta den vägen och skjuta upp det här.
            </seg>
            <seg n="bc5feffe">
              På sikt tycker jag också att värnskatten ska avskaffas. När Folkpartiet
              och Socialdemokraterna gjorde upp en gång i tiden, 1990, hade
              vi ingen värnskatt. Men det fanns en inskrivning där, nämligen
              att om omständigheterna gjorde att vi behövde det, om det skulle
              bli så dåligt i Sverige, så skulle man kunna införa detta, och
              det gjorde den socialdemokratiska regeringen tillsammans med Vänsterpartiet
              1995. Vi har den formen av krisläge fortfarande. Men jag tror
              att detta är en sak som vi alla måste fundera på. Är det rimligt
              med dessa höga marginalskatter, som omfattar allt fler?
            </seg>
            <seg n="1a4fcb19">
              Fru talman! Jag ska bara ta upp en sak till. Jacob Johnson diskuterade
              avdragsrätt för fackliga avgifter. Det är en intressant sak i
              två avseenden. Kan man hävda att alla inkomster och pensioner
              ska beskattas lika om man samtidigt vill införa en avdragsrätt
              exklusivt för de yrkesaktiva? Jag anser att det är en matematisk
              omöjlighet. Jag förstår att man av andra skäl kan vilja det, men
              det går inte att konstruera en sådan skatteskala. Då måste man
              införa samma avdragsrätt också för pensionsinkomster.
            </seg>
            <seg n="c1591c11">
              Men frågan är ideologisk. Jacob Johnson tar upp den väldigt förenklat,
              enligt mitt synsätt, och motiverar sin ståndpunkt med att arbetsgivarna
              har avdragsrätt för detta. Men det är inte så, Jacob Johnson.
              Arbetsgivarna har inte den avdragsrätten. Man har den inte för
              medlemsavgifter, utan för serviceavgifter. Det är en principiell
              skillnad i vad man betalar för. Jag menar att det därmed finns
              en likhet i skattesystemet just nu och att det i själva verket
              är ni som vill införa en särregel.
            </seg>
            <seg n="1e449033">
              Jag tycker också att vi ska ha en väldigt bra arbetslöshetsförsäkring
              och är för att vi ska använda skatterna till detta. Huvudsakligen
              finansieras arbetslöshetsförsäkringen via skatterna, och det är
              jag absolut för. Men att man ska införa avdragsrätt för en medlemsavgift
              till facket har en annan ideologisk grund, och detta vill jag
              inte vara med om.
            </seg>
          </u>
          <note type="speaker" n="09cf894c">
            Anf. 144 PETER PERSSON (S) replik:
          </note>
          <u who="unknown" xml:id="i-d5c119b61d0ab70d-1" n="998aa66a">
            <seg n="28a4890e">
              Fru talman! Jag tycker att det skulle vara intressant att höra
              Gunnar Andréns uppfattning inom ett avgränsat område som vi tidigare
              har diskuterat i debatten.
            </seg>
            <seg n="ec3ba3ef">
              Skatterna är en del av den ekonomiska politiken. Socialförsäkringssystemen
              är en annan del. Dessa hänger ihop och harmonierar med varandra
              för att skapa det samhälle vi önskar.
            </seg>
            <seg n="5e2fd04c">
              En väldigt central frågeställning är om vi ska ha socialförsäkringssystem
              så utformade att den som har en högre lön också ska ha en högre
              försäkring om den blir sjuk eller arbetslös. Eller tycker du att
              några andra bevekelsegrunder än just inkomstbortfallsprincipen
              ska ligga till grund?
            </seg>
          </u>
          <note n="dbbbdda4" type="speaker">
            Anf. 145 GUNNAR ANDRÉN (FP) replik:
          </note>
          <u who="Q5556677" xml:id="i-3ec287d5d29393c3-1" n="998aa66a">
            <seg n="f7421f86">
              Fru talman! Folkpartiet har under decennier varit en stark förespråkare
              för inkomstbortfallsprincipen tillsammans med Socialdemokraterna
              och flera andra partier. Vi står fast vid detta.
            </seg>
            <seg n="fa91e022">
              Likväl har vi vid några tillfällen varit tvungna att sänka procentsatserna.
              Det tvingades man att göra under 1990-talets början. Vi var med
              på detta. Socialdemokraterna gjorde det av rent nationalekonomiska
              skäl. Det var inget som ni önskade, och inte vi heller.
            </seg>
            <seg n="318efa63">
              Den övre gränsen för vad arbetslöshetsersättningen ska beräknas
              på har varit oförändrad i många år. Jag anser för min del att
              den måste höjas, så att fler människor kan komma i åtnjutande
              av de 80 procenten. När detta ska ske vågar jag inte svara på,
              men målsättningen måste vara att fler än nu ska kunna få 80 procent.
              Det tror jag att det i grund och botten finns en stor enighet
              om också.
            </seg>
            <seg n="4a2fe93c">
              Vi och andra partier har gjort någonting annat som har drabbat
              många människor, och det beror på att fusket och missbruket av
              arbetslöshetsförsäkringen under en tid kom att bli väldigt stort.
              Det har fått oönskade konsekvenser. Men strävan måste vara att
              fler och fler ska kunna få 80 procent när de drabbas av arbetslöshet.
            </seg>
          </u>
          <note type="speaker" n="50e1f0ba">
            Anf. 146 PETER PERSSON (S) replik:
          </note>
          <u who="unknown" xml:id="i-d5c119b61d0ab70d-2" n="998aa66a">
            <seg n="85f667be">
              Fru talman! Jag gläds av kärnan i det Gunnar Andrén säger och
              konstaterar att det är ett bråddjup mellan det och vad Schulte
              nyss sade i debatten, där denne förespråkade ett slags grundtrygghet
              enligt andra kriterier än inkomstbortfallsprincipen. Jag föreslår
              dig, Gunnar, att under kommande mandatperiod på gruppmöten ha
              en lämplig studiecirkel med Moderaterna om det här området. Det
              skulle vara trevligt om du i kammaren ville meddela resultatet.
              Men tack för din tydliga deklaration!
            </seg>
          </u>
          <note n="0047c090" type="speaker">
            Anf. 147 GUNNAR ANDRÉN (FP) replik:
          </note>
          <u who="Q5556677" xml:id="i-3ec287d5d29393c3-2" n="998aa66a">
            <seg n="b0b40e9e">
              Fru talman! Jag tror inte alls att det är så stor skillnad i
              åsikter mellan mig och Fredrik Schulte. Grundtryggheten kan man
              tolka på olika sätt. Det finns andra partier som har varit inne
              på andra konstruktioner. Men jag tror för min del att vi mycket
              väl kommer att kunna komma överens om att höja den här procentsatsen
              igen och att grunden för detta ska vara att den som råkar ut för
              sjukdom eller arbetslöshet ska kunna leva vidare på ett sätt som
              gör att den inte blir väldigt hårt drabbad. Det tycker jag tillhör
              den liberala traditionen, den socialdemokratiska traditionen och
              också den konservativa traditionen.
            </seg>
            <seg n="1321d824">
              Jag tror att man från Socialdemokraternas sida har underskattat
              en viktig sak, nämligen att det blev ett alltför stort missbruk
              av dessa försäkringar. Det var nödvändigt att ta itu med. Det
              skiljer sig från 1990-talets kris, som var en nationalekonomisk
              kris. Jag tror för min del att vi kommer tillbaka. När arbetslösheten
              minskar kommer trycket på arbetslöshetskassan att minska, och
              då ökar möjligheterna att åter höja gränsen.
            </seg>
          </u>
          <note type="speaker" n="30172708">
            Anf. 148 KARIN NILSSON (C):
          </note>
          <u who="Q4969654" xml:id="i-c6e8a21304059fef-0" n="90332385">
            <seg n="9f9218c3">
              Fru talman! I detta betänkande debatterar vi motioner från den
              allmänna motionstiden som rör inkomstskatter.
            </seg>
            <seg n="dee9098c">
              När vi talar om inkomstskatter handlar det mindre om skatterna
              i sig och mer om de möjligheter till skatteavdrag som genomförts
              sedan alliansregeringen kom till makten.
            </seg>
            <seg n="ea9c92f4">
              Jobbskatteavdraget är ett sådant avdrag som har hållits levande
              i debatten sedan det infördes. Det infördes för att upprätta arbetslinjen.
              Det ska löna sig att arbeta och öka incitamenten att gå från bidragsberoende
              till egen försörjning. Detta har Fredrik Schulte väl utvecklat
              i sitt anförande, så jag ska avstå från att upprepa alla hans
              argument.
            </seg>
            <seg n="df57f5ce">
              Jobbskatteavdraget har införts i fyra olika steg, vilka oppositionen
              bit för bit har accepterat, samtidigt som en del oppositionspolitiker
              tydligt och andra mindre tydligt under valrörelsen har sagt sig
              ha ambitionen att avskaffa dem bit för bit.
            </seg>
            <seg n="6b2e798b">
              I reservationen från S kan man läsa att det ska löna sig att
              arbeta och att ha arbetat samt att det egentligen ska löna sig
              för allt och alla även om de inte arbetar. Under hela valrörelsen
              har vi kunnat höra att pension ska vara uppskjuten lön. Det hävdar
              Vänsterpartiet och Sverigedemokraterna även denna gång i sina
              reservationer.
            </seg>
            <seg n="5e2a1884">
              Dagens pensionssystem är en form av fördelningssystem mellan
              generationer där de som arbetar betalar till dagens pensionärer.
              Pensionssystemet består av flera olika delar: inkomstpension,
              premiepension, tjänstepension, garantipension och eventuellt också
              eget pensionssparande. Pensionerna är också kopplade till sysselsättningsgraden
              i samhället i övrigt. Pensionerna påverkas med andra ord av att
              det för folk i arbetsför ålder lönar sig att arbeta, att fler
              jobbar och att fler jobbar fler timmar. Sedan tillkommer flera
              faktorer som på ett eller annat sätt påverkar den enskilda pensionen.
              Det handlar om arbetsmarknadens utveckling, löneutvecklingen,
              när du väljer att ta ut din pension och medellivslängden i landet.
            </seg>
            <seg n="3e1dfaa6">
              Systemet är inte rakt, det vill säga det du avsätter kan du inte
              ta ut krona för krona. Arbetsgivaren betalar in en del av arbetsgivaravgiften
              i systemet. Allt går in i en gemensam pott i AP-fonderna som förvaltas
              för varje åldersgrupp. De pengar som har sparats av personer som
              avlider tillfaller dem som lever vidare i årskullen. Det gör att
              det är möjligt att få pension oavsett om du blir 75 år eller 105
              år gammal.
            </seg>
            <seg n="1923faac">
              Pensionen består av en mängd sammanflätade system. Skulle det
              ha varit en uppskjuten lön skulle vi var och en ha haft ett eget
              bankkonto där vars och ens pengar sattes in. Då skulle pensionen
              vara enskild egendom, och våra efterlevande skulle få ta del av
              det som fanns kvar, om det fanns något kvar, eller om det kanske
              rent av skulle behöva pytsas in lite mer pensionspengar om vi
              råkade bli lite äldre än vad som beräknades från början. Det är
              svårt att betrakta den som en lön eftersom den då skulle vara
              knuten till varje enskild individ. Kan vi inte en gång för alla
              avfärda påståendet att pension är uppskjuten lön, så att vi slipper
              se det i debatten framöver?
            </seg>
            <seg n="230986f0">
              Gemensamt för de olika inkomstskattesänkningarna, jobbskatteavdraget,
              RUT och ROT är att de ska leda till fler arbetade timmar, bredare
              skattebaser och därmed till större skatteintäkter. Men även om
              ett skatteavdrag för pensioner inte kommer att ha en jobbskapande
              effekt finns det i regeringsdeklarationen ett löfte om ytterligare
              skatteavdrag för pensionärer under mandatperioden, vilket kommer
              att införas när ekonomin så medger.
            </seg>
            <seg n="560d7899">
              Vi hörde i Schultes redovisning tidigare att alliansregeringens
              ekonomiska politik har varit framgångsrik. Det ser ljust ut för
              svensk ekonomi. Därför upplevs det som möjligt att infria löftena
              i regeringsdeklarationen om både det femte steget i jobbskatteavdraget
              och ett ytterligare skatteavdrag för pensionärer. Dessutom bör
              det snart vara möjligt för pensionärerna att åter se sina pensioner
              vända uppåt utifrån en ökad sysselsättning och en ökad tillväxt
              i landet.
            </seg>
            <seg n="fbb744be">
              Fru talman! ROT och RUT, som jag nämnde, är också avdrag på inkomstskatten
              som har debatterats mycket sedan de infördes och i den senaste
              valrörelsen. Genom skattereduktionen för hushållstjänsterna RUT
              och ROT har efterfrågan på tjänster inom den privata sektorn ökat
              kraftigt. Under 2010 var det över en miljon människor som efterfrågade
              dessa tjänster.
            </seg>
            <seg n="4248467b">
              Denna reform som halverar kostnaden för att ta hjälp i hemmet
              har underlättat många människors vardag. Det har dessutom medfört
              en omvandling för en hel bransch och gett förutsättningar för
              skapandet av nya företag och nya arbetstillfällen.
            </seg>
            <seg n="42e689eb">
              RUT har lett till att många kvinnor och personer med utländsk
              bakgrund både har fått jobb och kunnat starta företag inom tjänstesektorn.
              RUT och ROT har gjort svarta jobb vita. RUT och ROT är också väldigt
              bra exempel på hur politiska reformer kan göra stor nytta för
              brukaren, utföraren och samhället. Centerpartiet kommer att fortsätta
              värna dessa reformer, och vi är inte heller främmande för att
              ytterligare förbättra och utveckla tjänsteinnehållet i dem.
            </seg>
            <seg n="197520b1">
              Ett område där det kommer att finnas allt större behov framöver
              är äldreomsorgen. Här handlar det om att öka möjligheterna till
              företagande inom sektorn för att bidra till ökad kvalitet på tjänsterna
              och att stärka de äldres och anhörigas ställning samt att lösa
              de utmaningar som kommer att finnas i form av en äldre befolkning
              med en mer efterfrågad valfrihet.
            </seg>
            <seg n="b7c47fd4">
              Faktum är att under de kommande decennierna kommer antalet människor
              över 65 år att växa från 1,6 miljoner till nästan 2,5 miljoner
              år 2040. Därmed står Sverige inför en rad utmaningar för att anpassa
              samhället till den åldrande befolkningen och det ökade vårdbehov
              som kommer att finnas i landets alla kommuner.
            </seg>
            <seg n="280800c0">
              Centerpartiet vill att den som har blivit berättigad hemtjänst
              i högre grad själv ska få bestämma om det är det lilla privata
              hemtjänstföretaget, den stora hemtjänstkoncernen eller kommunens
              hemtjänst som ska få förtroendet. RUT-avdragets uppbyggnad har
              öppnat för denna nya möjlighet.
            </seg>
            <seg n="b157faa1">
              I en modern välfärd behövs både nytänkande och en mångfald som
              berikar. Införandet av RUT och ROT har dessutom fört det goda
              med sig att det bidragit till en ökad jämställdhet mellan kvinnor
              och män. RUT har ökat antalet jobb och företagandet samt inneburit
              avlastning i hemmet för många kvinnor. ROT har bidragit till att
              ett ökat antal kvinnor nu delar ägandet av den gemensamma bostaden
              med sina män för att båda i hushållet ska kunna ta del av avdraget.
            </seg>
            <seg n="77cb3c1d">
              Fru talman! I betänkandet finns också motioner som tar upp möjligheten
              för privatpersoner att göra skatteavdrag för gåvor och bidrag
              till ideell hjälpverksamhet. Det är mycket lovvärt att ytterligare
              stödja och stimulera den ideella verksamhet som pågår runt om
              i landet, och kan det göras med mer privata pengar och med ökad
              valfrihet för givarna så är det välkommet. Dessa motioner avstyrks
              med anledning av att regeringen i samband med budgetpropositionen
              för 2011 aviserade att det kommer att kunna ske under mandatperioden,
              också under förutsättning att ekonomiskt utrymme finns.
            </seg>
          </u>
          <note n="11651ad3">
            Fru talman! Jag vill med detta yrka avslag på samtliga motioner
            och bifall till utskottets förslag i betänkande SkU23.
          </note>
          <note type="speaker" n="075c4e59">
            Anf. 149 PETER PERSSON (S) replik:
          </note>
          <u who="unknown" xml:id="i-dbabb1a3fe5e7745-3" n="998aa66a">
            <seg n="7767bffe">
              Fru talman! Detta anförande var intressant och föranleder två
              frågeställningar. Här sägs att avdrag för hushållsnära tjänster
              har skapat en arbetsmarknad för invandrare och kvinnor. Varför
              ser du den arbetsmarknaden avgränsad och kategoriserad till invandrare
              och kvinnor, Karin Nilsson?
            </seg>
            <seg n="f80e41b9">
              I valrörelsen framförde ditt parti att man skulle expandera det
              så kallade RUT till att också innefatta möjlighet att få hjälp
              med att gå ut med hunden. Jag undrar: När avser ni att framlägga
              det förslaget?
            </seg>
          </u>
          <note type="speaker" n="faeb1077">
            Anf. 150 KARIN NILSSON (C) replik:
          </note>
          <u who="Q4969654" xml:id="i-c6e8a21304059fef-1" n="90332385">
            <seg n="109729d4">
              Fru talman! Att jag nämner kvinnor och invandrare beror på att
              det bevisligen är många kvinnor som har fått jobb genom de här
              tjänsterna och också skapat företag inom denna sektor.
            </seg>
            <seg n="c3e166b8">
              Det är också många invandrare, både män och kvinnor men också
              där framför allt kvinnor, som har fått jobb inom tjänsterna och
              skapat företag inom dem. Att det är så kan kanske också bero på
              att det har funnits en begränsad möjlighet att skapa jobb inom
              området. Efterfrågan har ökat i och med införandet av avdraget.
              Det har funnits en marknad för det där många tyvärr inte har haft
              förutsättningar att betala utan att skatteavdraget har tillkommit.
            </seg>
            <seg n="025ef7bd">
              Det har också funnits människor som kanske har haft brist på
              utbildning som gör att de kan kliva in på en annan arbetsmarknad.
              Det kan vara brist på språkkunskap. Detta är ett oerhört bra första
              insteg för en nyanländ svensk att ge sig in på.
            </seg>
            <seg n="88c3931f">
              Vad gäller hunden hörde jag det av min partiledare en gång. Det
              har inte jobbats vidare med frågan. Jag kan inte ge dig någon
              tidpunkt. Men jag är inte främmande för att det finns många äldre
              som hade önskat sig att få sin hund rastad. Det kan vara personer
              med olika former av handikapp som gärna skulle se sin livskamrat
              få gå ut och röra på benen. Men det är ingen fråga som vi har
              resonerat vidare om.
            </seg>
          </u>
          <note type="speaker" n="c64da612">
            Anf. 151 PETER PERSSON (S) replik:
          </note>
          <u who="unknown" xml:id="i-dbabb1a3fe5e7745-4" n="998aa66a">
            <seg n="291f7bcc">
              Fru talman! Ditt inledande svar, Karin Nilsson, avslöjar din
              människosyn. Invandrarkvinnan ska inte drömma om att bli förskollärare,
              läkare eller forskare trots att många har kvalificerade utbildningar
              när de kommer hit. Det finns en annan arbetsmarknad för dem.
            </seg>
            <seg n="ad3b6761">
              Det ska vara att personer som har hyggliga inkomster också ska
              få ett bidrag av oss andra för att kunna städsla hjälp i hemmet.
              Du säger att några grupper är förutbestämda att utföra dessa uppgifter.
              Det är en människosyn som är mig främmande. Om ni hade talat om
              en arbetsmarknad i allmänhet hade jag sett att det är bättre även
              om systemet i sig är orättvist.
            </seg>
            <seg n="2e71ad64">
              Sedan var det bara löst prat av din partiordförande som inte
              hade någon kontakt med någon önskad politik. Hundarna får fortsätta
              att lida.
            </seg>
          </u>
          <note type="speaker" n="972ee9e8">
            Anf. 152 KARIN NILSSON (C) replik:
          </note>
          <u who="Q4969654" xml:id="i-c6e8a21304059fef-2" n="90332385">
            <seg n="85cf940e">
              Fru talman! Det sista om att hundarna får fortsätta att lida
              förstod jag faktiskt inte. Jag tror att många ordnar för sina
              hundar på ett eller annat sätt ändå. Frågan om det ska in i ROT-
              eller RUT-avdraget har inte diskuterats. Men jag är inte främmande
              för att olika former av önskemål från framför allt en äldre befolkning
              skulle kunna göra att frågan skulle komma upp igen. Men den är
              inte diskuterad i det här läget.
            </seg>
            <seg n="80e94a06">
              Min människosyn vad gäller invandrare, kvinnor eller städpersonal
              tycker inte jag på något vis avslöjas av att jag säger att det
              är ett bra instegsjobb för dem som saknar språkkunskaper. Vi har
              invandrargrupper som saknar en del av den utbildning som behövs
              för att ta sig in på den arbetsmarknad som finns i dag. Det saknas
              över huvud taget jobb för de människor som vi har i vårt samhälle
              som inte har en gymnasieutbildning med sig i dag. Det är oftast
              det som är orsaken till att de står utanför en arbetsmarknad i
              dag.
            </seg>
            <seg n="ae679673">
              Man kan börja här. Dessutom finns det också ett stort kompetensbehov
              inom städverksamheten som de många gånger får lära sig av dessa
              företag och ta del av. Vad jag förstår är det många som är stolta
              över att de har den kompetensen att på ett mycket effektivt sätt
              städa någons hem. De ser inte det på något vis som en förnedrande
              uppgift. Jag betraktar inte den uppgiften på något vis som en
              förnedrande uppgift. Den fyller en funktion för den som utför
              den. Dessutom får personen ett vitt jobb som gör att gör att den
              är sjuklöneberättigad och har en pensionspoäng med sig i nästa
              jobb om det är så att man vill gå vidare i ett annat jobb.
            </seg>
          </u>
          <note type="speaker" n="768c2599">
            Anf. 153 LARS GUSTAFSSON (KD):
          </note>
          <u who="Q5777864" xml:id="i-83e7801d88375197-1" n="4932aed6">
            <seg n="924f062e">
              Fru talman! Kristdemokraterna har vissa grundläggande principer.
              En är den så kallade ofullkomlighetstanken. Det innebär att vi
              har kommit till insikten att alla människor är ofullkomliga, och
              det fördelas inte partivis. Det är bara det att alla inte har
              insett detta.
            </seg>
            <seg n="db94111e">
              Det vi diskuterar här är inkomst. Det är vad debatten handlar
              om. Det trodde i varje fall jag. Inkomst är en grundförutsättning
              för en inkomstskatt. Utan inkomst finns det ingen inkomstskatt,
              om man nu inte vill beslagta människors egendom ändå.
            </seg>
            <seg n="ae894f69">
              Inkomstskatten är ofta den enskilt största utgiften för en inkomsttagare
              samtidigt som den påverkar försörjningsmöjligheter och konsumtionsutrymme.
              Därför är hög skatt på inkomst inte i sig önskvärd. Vid den överenskommelse
              som träffades i början på 1990-talet kom man också fram till den
              rimliga slutsatsen att ingen ska betala mer än hälften av sin
              förvärvsinkomst i skatt. Det är ganska enkelt att inse det rimliga
              i att dela lika men det orimliga i att få mindre än hälften kvar
              av sin förvärvsinkomst. Långsiktigt bör vi sträva att återgå till
              denna princip.
            </seg>
            <seg n="d1900c9e">
              Alliansregeringen har infört ett förvärvsavdrag för att skapa
              större ekonomiskt utrymme för förvärvsarbetande med fokus på låg-
              och medelinkomsttagare. Detta har inneburit ett ökat arbetsdeltagande
              och ökade skatteintäkter till kommunsektorn och även staten för
              den delen. Det har också varit en tillgång under den ekonomiska
              krisen. Vi ser nu en exceptionellt stark ekonomisk återhämtning
              och ökad sysselsättning som överträffar de allra flesta länders.
              Detta är inte enbart tur eller slump utan resultatet av en lyckad
              ekonomisk politik.
            </seg>
            <seg n="9ca0938f">
              Det är också viktigt att notera att vid flera tillfällen trots
              krisen har kommunsektorn kommit i balans. Häromåret kunde staten
              tillskjuta mängder av miljarder för att se till att kommunsektorn
              kunde fungera trots den ekonomsiska världskrisen.
            </seg>
            <seg n="5c3e0049">
              Fru talman! Kristdemokraterna har i regeringsarbetet varit drivande
              för att förbättra ekonomin för pensionärerna med fokus på de lägre
              inkomstnivåerna. Sammantaget har historiska skattesänkningar genomförts
              under dessa tre år på sammanlagt 13 miljarder kronor. Det har
              aldrig hänt förr. Tillsammans med den starka ekonomiska återhämtningen
              kommer pensionerna markant att förbättras framöver även om vi
              långsiktigt måste se över hur vi ska finansiera pensionssystemet.
              Kristdemokraterna kommer även fortsättningsvis att arbeta för
              bättre förutsättningar för pensionärernas ekonomiska situation
              och andra områden som är kopplade till äldre, vilka vi redan har
              gjort stora insatser på.
            </seg>
            <seg n="7950f7cb">
              Fru talman! Det förra betänkandet om företagande är direkt kopplat
              till inkomstbeskattningen. Där måste båda hänga ihop. Ett exempel
              är ROT- och RUT-avdragen som både möjliggör för fler företag och
              fler arbetstillfällen. Detta blev mycket tydligt när alliansföreträdare
              i skatteutskottet i måndags besökte Homemaid, ett hemstädsföretag
              i Halmstad. Den mycket positiva utvecklingen för företaget och
              anställningar konfirmerar Alliansens goda insatser för fler jobb
              och minskat utanförskap. Företaget uppvisar ett stort antal nya
              anställningar av personer som länge varit arbetslösa och en stor
              andel av dessa med invandrarbakgrund. Resultatet är både fler
              jobb och förbättrad integration.
            </seg>
            <seg n="7f241ea3">
              En nyligen presenterad studie visar att allt fler använder sig
              av möjligheten till RUT-avdrag och däribland många äldre. Med
              denna bakgrund är det svårt att förstå att inte alla partier i
              denna kammare ser positivt på denna utveckling och möjlighet till
              både jobb och service.
            </seg>
            <seg n="78c0a09a">
              Fru talman! En lång rad länder, samtliga övriga EU-länder, har
              möjliggjort någon form av avdragsrätt för gåvor. Kristdemokraterna
              har länge arbetat för att detta också ska införas i Sverige. Vi
              ser det som ett principgenombrott att Sverige snart kommer att
              införa avdragsrätt för gåvor till hjälporganisationer. Vi ser
              detta som ett första steg mot att fler ideella organisationer
              och föreningar ska kunna omfattas. På sikt bör möjligheter införas
              för företag och juridiska personer att ge avdragsgilla gåvor till
              ideella organisationer. Men självklart måste detta finnas under
              ett fungerande regelverk.
            </seg>
            <seg n="783bdced">
              Det finns många andra frågor att ta upp denna sena afton. Men
              för tids vinnande nöjer jag mig med att yrka bifall till utskottets
              förslag i betänkandet.
            </seg>
          </u>
          <note type="speaker" n="dd5151c4">
            Anf. 154 JOHNNY MUNKHAMMAR (M):
          </note>
          <u who="unknown" xml:id="i-5380cd2d90f9aaa1-46" n="edfd9748">
            <seg n="a9ae0db2">
              Fru talman! Skatten är varje svenskt hushålls största enskilda
              utgift. Man kan jämföra med bostadsutgifter och utgifter för mat
              eller kläder. Skatten är alltid den största utgiften. Men skatten
              skiljer sig från de andra utgifterna på minst två olika fundamentala
              sätt.
            </seg>
            <seg n="0b7653a7">
              För det första är skatten obligatorisk. Skatten måste man betala.
              Mängden skatt man ska betala kan man inte påverka själv, utan
              den bestäms av politiker som sitter i den här kammaren och som
              sitter i olika andra kommunala församlingar runt om i landet.
              Det är inte man själv som bestämmer. Man måste betala. Om man
              inte betalar vartenda öre begår man ett brott, och så kommer det
              ett straff. Skatten drivs in med tvång, och man måste betala.
              Man kan inte påverka hur mycket man ska betala till skillnad från
              alla andra utgifter, som man kan påverka. Om man känner att man
              vill prioritera någon särskild utgift kan man försöka dra ned
              på de andra. Man kan försöka hitta ett billigare boende. Man kan
              försöka strama åt matkontot ifall man vill ha mer pengar till
              någonting annat. Där kan man påverka.
            </seg>
            <seg n="95d32500">
              Skatten kan man inte påverka. Det är alltid politikerna som fastställer
              detta, och man måste betala. Någon kanske säger: Visst kan man
              påverka hur mycket skatt man betalar. Vi har trots allt demokrati,
              och vi har ju val! Okej, då har man alltså en chans vart fjärde
              år och då som en röst bland sju miljoner väljare. Så mycket makt
              har man över den största utgiften för ett hushåll till skillnad
              från alla andra utgifter som man kan påverka när som helst, vilken
              timme som helst och vilken dag som helst på året. Där har vi den
              fundamentala skillnaden mellan skatten som utgift och alla andra
              utgifter. Det handlar om politikers makt mot den enskildes makt.
            </seg>
            <seg n="466abda4">
              Det säger sig självt att ifall skatten är mycket hög har politikerna
              mycket makt och människan lite makt över sitt eget liv. Politikerna
              styr människors eget liv med deras egna pengar.
            </seg>
            <seg n="ee51f1dc">
              Den andra fundamentala skillnaden mellan skatter och alla andra
              utgifter är att hälften av alla skatter är osynliga. Arbetsgivaravgiften
              dras för det mesta från lönen utan att det redovisas. Det handlar
              om att staten tar in hundratals miljarder kronor i skatt som man
              inte talar om för medborgarna att man tar in. Momsen kan man ofta
              inte se om man inte läser mycket noga på olika kvitton. Hälften
              av alla de hundratals miljarder som staten tar in i skatt tar
              man in på ett osynligt sätt. Detta var naturligtvis en strategi
              under de år och decennier som Socialdemokraterna kontinuerligt
              höjde skattetrycket i Sverige. Då var tanken: Medborgarna kommer
              aldrig att gå med på de dramatiska skattehöjningar som vi vill
              ha, så vi gör dem osynliga. Vi talar inte om att vi tar upp skatterna!
              Så var det.
            </seg>
            <seg n="2ac773c0">
              Jean-Baptiste Colbert som var rådgivare åt den franske kungen
              Louis XIV sade att beskattningens konst är att plocka gåsen på
              alla fjädrar utan så mycket kackel. Det var strategin också från
              socialdemokratin när man gjorde sina dramatiska skattehöjningar.
              Man sade: Gör dem osynliga så märker folk inte att vi höjer skatten!
              Gunnar Sträng som var finansminister och ansvarig för många av
              skattehöjningarna sade: Steg för steg ska vi socialisera detta
              samhälle, men vi ska inte basunera ut det på gator och torg där
              det så lätt kan missförstås!
            </seg>
            <seg n="fdbde303">
              Så såg strategin ut för att dramatiskt höja skatterna och dramatiskt
              öka politikernas makt över människors liv utan att tala om det
              för dem som fick betala. Här ligger den principiella skillnaden
              också i människosyn, som var uppe här tidigare. Om vi tycker att
              människor själva ska ha makt över sitt eget liv och nu talar vi
              inte om rika människor, som alltid har makten över sitt eget liv,
              utan om vanliga människor så måste vi låta människor få behålla
              större delen av det de själva tjänar ihop. Det är ju först och
              främst deras pengar och inte politikernas pengar.
            </seg>
            <seg n="e30c6b2f">
              Om man däremot inte har några som helst bekymmer med att kontinuerligt
              ge politikerna mer makt över människor och att kontinuerligt tvinga
              människor att betala pengar som de själva inte kan påverka annat
              än som en röst bland sju miljoner vart fjärde år kan man naturligtvis
              kontinuerligt höja skatterna. Det är det vi har sett. Socialdemokraterna
              har i alla år dramatiskt höjt skatter. Det är ett enfrågeparti.
              De kan inte hålla sig, för de tycker egentligen att alla pengar
              tillhör staten. Därför tycker de att de hela tiden ska höja skatter
              och självfallet också dölja detta.
            </seg>
            <seg n="e1d1fd68">
              Vi står för en annan utgångspunkt. Vi tycker att människor ska
              ha makten över sitt eget liv. Vanliga människor ska få behålla
              större delen av det de tjänar ihop.
            </seg>
            <seg n="b75679c0">
              Sedan finns det mycket viktiga offentliga uppgifter som bara
              kan skötas gemensamt genom statens och det offentligas ram. Rättsstaten
              ska fungera. Poliser ska vara synliga och fungera. Vi ska ha ett
              försvar för vår demokrati. Vi ska ha en skola som ger alla chansen
              att komma någon vart oavsett vilken bakgrund man har. Vi ska ha
              en sjukvård som når alla som behöver den i tid. Självfallet är
              det så. Men det är inte det som driver skattehöjarna. De drivs
              av en dogmatisk skattehöjarideologi som inte bryr sig om tvång
              som definitivt inte bryr sig om människors frihet.
            </seg>
            <seg n="41df565b">
              Skatter har självfallet också ekonomiska effekter. Detta diskuterar
              vi ofta. Men vi ser sällan det motsatta att pengar hos medborgarna
              också gör nytta ute i samhället. Det handlar om pengar som människor
              själva får bestämma över. Ibland tror man att pengar bara gör
              nytta så fort de har hamnat i statskassan. Men pengar gör också
              nytta ute i samhället när människor får bestämma hur de ska spenderas.
              Då tar människor pengarna och investerar i ett företag, och de
              tar pengarna och konsumerar vilket skapar jobb någonstans. På
              det sättet hålls ekonomin i gång. Pengar i fickorna hos folk gör
              så att samhället blir innovativt, dynamiskt och växande. Det skapar
              jobb. Om man bara tänker på att dra in varenda tillväxtökning
              i ökad skatt skapar man större intäkter hos det offentliga, men
              man skapar definitivt inte mer ekonomisk tillväxt.
            </seg>
            <seg n="a5526c60">
              Produktiva insatser måste löna sig. Det måste löna sig att utbilda
              sig, driva företag och arbeta. Sådana saker måste löna sig. Med
              dramatiska skattehöjningar och skattechocker, som detta enfrågeparti
              står för, får vi inte detta. Tack vare exempelvis jobbskatteavdraget
              och andra skattesänkningar har vi fått det under Alliansens tid
              vid makten. Det lönar sig mycket bättre att arbeta. Detta har
              lett till en kraftig minskning av utanförskapet så att fler människor
              nu har arbete än jag tror någon gång tidigare i svensk historia.
              Så går också svensk ekonomi väldigt bra, och där är skattesänkningarna
              ett tydligt bidrag.
            </seg>
            <seg n="e5533b5b">
              Bidrag ska inte löna sig lika bra som en lön från ett arbete.
              Det måste löna sig att arbeta framför att få bidrag. Välfärden
              är fantastiskt viktig, men bidragen är det inte. Det viktiga är
              att arbete lönar sig. Det är mycket mer rättvist att det lönar
              sig att arbeta än att man beskattar detta arbete stenhårt så att
              Peter Persson och hans vänner får massor med makt över människors
              vardag.
            </seg>
            <seg n="28f3531c">
              Vi ska se till så att människor får behålla sina egna pengar
              för vardagsfrihetens skull, för jobbens skull men också för välfärdens
              skull. Sedan vi kom till makten 2006 och sänkte skatterna har
              vi fått större intäkter till det offentliga. Vi har nu mer pengar
              till sjukvård och till skola än vad vi någonsin tidigare har haft
              både därför att vi har större intäkter och därför att vi har prioriterat
              dem framför bidragen. Vi har mer välfärd nu.
            </seg>
            <seg n="d24890d2">
              Titta på Kanada, som har 30 procents skattetryck och som lägger
              mer pengar än Sverige per person och år på offentlig sjukvård!
              Detta gör de trots att de har 30 procents skattetryck och vi har
              45 procent. Det finns inget samband mellan höga skatter och hög
              välfärd. Tvärtom är det ofta så att när man sänker skatter blir
              det sådan fart på ekonomin och människor kommer i arbete att man
              också får större intäkter till de mycket angelägna välfärdsuppgifterna.
            </seg>
            <seg n="6c61c2c4">
              Låt oss nu fortsätta på den vägen! Vi talar om inkomstskatten
              och att låta människor få behålla mer av sina egna pengar. Det
              är bra för dem, det är bra för samhällsekonomin och det är bra
              för jobben. Låt oss undvika den dogmatiska skattehöjarideologi
              som bara går ut på att staten ska bestämma och på att bidragen
              ska höjas!
            </seg>
          </u>
          <note n="c26525e3">
            I detta anförande instämde Patrick Reslow (M).
          </note>
          <note type="speaker" n="051b6ed6">
            Anf. 155 PETER PERSSON (S) replik:
          </note>
          <u who="unknown" xml:id="i-dbabb1a3fe5e7745-5" n="998aa66a">
            <seg n="71ab01aa">
              Fru talman! En stund tänkte jag att Stig Järrel hade kommit in
              i lokalen, sprungen ur filmen Skattefria Andersson där den dåvarande
              finansministern Wigforss steg fram ur ett moln och sade: Andersson,
              ni är skattefri! Å, vilken härlig dag! sade Andersson. Så sade
              han tills han tog ut bilen och stoppades på den skattefinansierade
              vägen, tills han skulle spola upp vattnet som vi gemensamt hade
              finansierat och tills hans barn skulle gå till skolan som vi hade
              finansierat själva. Det blev tvärnit för Andersson i hans vardag.
            </seg>
            <seg n="d7f49991">
              Men, Munkhammar, om du nu har sänkt skatterna från 50 till ungefär
              46 procent av bnp på knappa fem år med en moderatledd regering,
              och varje skattsänkning leder till ny välfärd, nya möjligheter
              och större frihet för människor, undrar jag varför det går så
              långsamt. Ambitionen måste väl inte vara 46 utan 40, 36 eller
              20. Det intressanta nu är att få dig att säga var den optimala
              slutpunkten ligger. Var ligger den optimala friheten då du jublande
              springer ut, precis som Stig Järrel? Jag är skattefri!
            </seg>
          </u>
          <note type="speaker" n="10b6214a">
            Anf. 156 JOHNNY MUNKHAMMAR (M) replik:
          </note>
          <u who="unknown" xml:id="i-5380cd2d90f9aaa1-47" n="edfd9748">
            <seg n="7f0988da">
              Fru talman! Först måste jag fråga Peter Persson samma sak. Han
              företräder ju den här dogmatiska skattehöjarideologin som bara
              handlar om att Peter Persson ska bestämma över mer och mer av
              medborgarnas pengar. Så fort ni har haft makten har ni höjt skatterna
              för att ni vill bestämma mer. Ni tror inte att människor själva
              kan. Ni säger att alla människor är fullständigt oförmögna att
              styra sina egna liv, så ni tar deras pengar och styr deras liv
              åt dem. Frågan är: När ser ni ett tak? Finns det något tak? Eller
              vill ni ta 100 procent av alla inkomster i skatt eftersom ni är
              så mycket bättre på att styra människors liv än de själva är?
              Det är ju det som är den relevanta frågan.
            </seg>
            <seg n="5f430284">
              Vi har bevisat att vi kan sänka skatten på arbete och företagande.
              Det är produktiva insatser som gör att vi får en ekonomisk tillväxt
              på 7,3 procent, 150 000 färre personer i utanförskap och mer pengar
              till vård och skola än vad vi någonsin haft tidigare. Vi har visat
              detta. Så länge det funkar finns det ingen anledning att sluta.
            </seg>
            <seg n="304cce1d">
              Du tycker att det går långsamt, Peter Persson. Det gläder mig
              fantastiskt mycket att du tycker att det går för långsamt. I så
              fall kan vi möjligen få ett stöd för att vi ska sänka skatterna
              snabbare.
            </seg>
            <seg n="fe9e7915">
              Du säger att vi ska springa ut jublande. För varje gång som vi
              sänker en skatt som leder till fler jobb, högre offentliga intäkter
              och framför allt mer pengar kvar hos medborgarna kan jag jubla.
              Det borde du också göra om du företräder ett parti för folket.
            </seg>
          </u>
          <note type="speaker" n="a58ddfff">
            Anf. 157 PETER PERSSON (S) replik:
          </note>
          <u who="unknown" xml:id="i-dbabb1a3fe5e7745-6" n="998aa66a">
            <seg n="fec80a5d">
              Fru talman! För dig är skattesänkning en bärande ideologi, Johnny
              Munkhammar. För mig är skatt praktik. Bärande ideologi är att
              alla ungar ska ha rätt att gå på dagis med samma kvalitet och
              insikten att en dagisplats kostar 120 000 kronor, att alla barn
              ska ha samma rätt till skola och insikten att en grundskoleplats
              kostar 60 000, kanske 80 000 om det går lite knaggligt i början,
              och insikten om att en plats i ett särskilt boende kan kosta 450
              000. Huvudideologin är att gemensamt ha resurser som vi fördelar
              och som gör välfärden åtkomlig och möjlig för alla. Det är det
              bärande för socialdemokratin. Skatten är en praktisk fråga, och
              den bärs av en solidaritetstanke som verkar dig fjärran.
            </seg>
            <seg n="c214d171">
              Det finns en annan mycket allvarlig sak med er skattesänkarfilosofi.
              Den håller på att göra vårt land fattigare. Vi har inte råd att
              investera i infrastruktur så att människor kan möta nya arbetsplatser
              och komma i tid till jobbet. Vi har inte råd att utbilda människor
              vidare till nya arbetsuppgifter. Vi har inte råd att bygga bostäder
              som möter ungdomars behov och förändringar i flyttnings- och boendemönster.
              Er skattesänkarpolitik gör Sverige fattigare. Det är det allvarligaste
              av allt.
            </seg>
          </u>
          <note type="speaker" n="0c994b03">
            Anf. 158 JOHNNY MUNKHAMMAR (M) replik:
          </note>
          <u who="unknown" xml:id="i-5380cd2d90f9aaa1-48" n="edfd9748">
            <seg n="3a07ce79">
              Fru talman! Ni hörde väl den långa uppräkningen av allt som vi
              inte har råd med. Vi har inte råd att bygga bostäder och allt
              vad det var. I din värld skulle allt detta bekostas av skatter,
              Peter Persson. Varenda ny bostad ska alltså vara skattefinansierad.
              Tanken är ju att allting ska göras av staten. Allting ska uppenbarligen
              bekostas via skatten, för om vi sänker skatten finns det inga
              pengar kvar.
            </seg>
            <seg n="57db021f">
              Jag påpekade att när vi låter människor behålla pengarna själva,
              så att de kan konsumera för dem, skapar det intäkter hos företagen,
              och det skapar jobb. På det sättet gör pengar nytta ute i samhället.
              På det sättet kan människor också efterfråga nya bostäder, och
              vi får pengar till att bygga nya bostäder. Det är så vi bygger
              en samhällsekonomi som växer, och den växer nu, bland annat tack
              vare att vi har sänkt skatterna.
            </seg>
            <seg n="35907e96">
              Jag noterar också att du företräder de ständiga skattehöjarnas
              parti. Ni är ett enfrågeparti. Ni tycker att detta är viktigast
              av allt. I stort sett allting som ni kan komma på ska bekostas
              av skatten.
            </seg>
            <seg n="a745552d">
              Du svarade inte på vad det finns för tak. Du säger att det är
              pragmatism. Så säger den politiker som vill lova medborgarna ständigt
              nya förmåner. Du vill vara jultomten och dela ut klappar till
              alla. Bostäder och allting ska det offentliga leverera, och du
              ska leverera det. Men du talar inte om att notan skickas till
              skattebetalarna, utan ni gör skatterna till hälften osynliga.
              Ni borde berätta att det är skatten som ska betala och hur hög
              den ska vara i stället för att dölja den på det sätt som ni har
              gjort tidigare.
            </seg>
          </u>
          <note type="speaker" n="f13c0a69">
            Anf. 159 HELENA LEANDER (MP) replik:
          </note>
          <u who="Q4961406" xml:id="i-61a4e50b66773d14-2" n="80addc7b">
            <seg n="68b868d3">
              Fru talman! Så här på kvällen kan det vara lite svårt att locka
              fram repliker, men Johnny Munkhammar lyckades bra. Även jag, som
              inte anser mig företräda ett parti som har någon sorts dogmatisk
              skattehöjarpolitik, kände att det fanns ett och annat att säga.
            </seg>
            <seg n="42ec10e9">
              Jag håller absolut med om att människor ska ha makt över sitt
              eget liv, men jag tycker att i den makten ligger också makten
              att i demokratiska val välja företrädare som använder sig av skatter
              för att vi ska kunna finansiera vissa saker gemensamt. Om människor
              i demokratisk ordning kommer fram till att de tycker att det är
              smart att vi gör vissa saker tillsammans, att vi delar på risker
              och har gemensamma trygghetssystem, att vi har en offentligt finansierad
              sjukvård, så att inte människor får ligga och förblöda för att
              de inte har en sjukförsäkring, och att vi har en gemensam offentligt
              finansierad skola, så att människors förutsättningar i livet inte
              ska avgöras om deras föräldrar har råd att skicka dem till en
              bra skola eller inte, tycker jag verkligen att vi ska respektera
              det och inte tycka att det är dåligt av dem att välja att vi politiker
              förvaltar vissa pengar gemensamt.
            </seg>
            <seg n="05114685">
              Nu är Johnny Munkhammar faktiskt en sådan politiker som har fått
              det fantastiska förtroendet att fördela skattekronorna så klokt
              som möjligt och ta in dem på ett så bra sätt som möjligt. Då blir
              man lite nyfiken på hur han ska förvalta det här förtroendet.
              När jag lyssnar på anförandet börjar jag undra om det är några
              skatter kvar snart.
            </seg>
            <seg n="0e203e46">
              Nu har man kommit på den smarta idén att om man sänker skatterna
              blir det mer skatteintäkter. Det låter som en jättebra idé. Att
              vi inte har tänkt på det förut. Då kan vi ju ta bort allihop.
              Men hur mycket pengar blir det kvar då? Det är min fråga.
            </seg>
          </u>
          <note type="speaker" n="1b2af28e">
            Anf. 160 JOHNNY MUNKHAMMAR (M) replik:
          </note>
          <u who="unknown" xml:id="i-5380cd2d90f9aaa1-49" n="edfd9748">
            <seg n="f10ec479">
              Fru talman! Tack för en mycket bra fråga, Helena! Du nämnde att
              vi borde finansiera vård och skola gemensamt. Som ni kanske hörde
              i mitt huvudinlägg sade jag att det finns fantastiskt viktiga
              uppgifter som vi bara kan sköta gemensamt och som ska skötas inom
              ramen för det offentliga och betalas via skatten. Jag underströk
              särskilt att det gällde en skola för alla dem som föds under sådana
              förutsättningar att de annars inte skulle kunna utveckla sina
              liv och en sjukvård som når alla som behöver den i tid. Den typen
              av saker finns.
            </seg>
            <seg n="a6e3571e">
              Men det är inte argumentet för dem som ständigt vill höja skatten,
              och du tillhör inte dem. Du tillhör inte alls de här dogmatiska
              skattehöjarna, utan de sitter där. Argumentet för dem är inte
              välfärden. Hade det varit det hade de varit för våra skattesänkningar
              som har gett mer pengar till välfärden. Argumentet för dem är
              att de har en ideologi som är en konstant skattehöjarideologi.
            </seg>
            <seg n="aa852ca4">
              Det är självfallet så att medborgarna ska rösta i fria val. Där
              kan medborgarna välja mellan de olika alternativ som står till
              buds. Det är bra att vi klargör att det finns lite skillnader
              mellan de alternativ som står till buds och att man kanske kan
              argumentera för detta till och med i riksdagen.
            </seg>
            <seg n="a11b6a61">
              Vad ska jag göra som förtroendevald politiker? Jag hade ett bärande
              löfte inför det här valet. Det var att jag som enda kandidat konsekvent
              skulle arbeta för att denna kammare ska ha mindre att säga till
              om och för att medborgarna ska ha mer makt över sina liv. Det
              är så att om vi har mer makt har medborgarna ofta mindre.
            </seg>
            <seg n="5234e8fc">
              Jag vill naturligtvis också arbeta för att fördela skattemedlen
              på ett bra sätt och prioritera välfärdstjänster framför bidragssystem
              till exempel.
            </seg>
            <seg n="cea3b3a5">
              Jag vill också arbeta kontinuerligt för att människor ska få
              behålla mer av sina egna pengar så att du och jag och Peter Persson
              får mindre makt. Då får alla de andra mycket mer makt.
            </seg>
          </u>
          <note type="speaker" n="22e843d8">
            Anf. 161 HELENA LEANDER (MP) replik:
          </note>
          <u who="Q4961406" xml:id="i-61a4e50b66773d14-3" n="80addc7b">
            <seg n="aec4955e">
              Fru talman! Min erfarenhet av Socialdemokraterna är inte att
              de drivs av en dogmatism att höja skatter. De socialdemokrater
              jag mött i mitt liv, och de är ganska många, vill väl och vill
              ha en bra välfärd. Och det vill även jag. I den välfärden handlar
              det inte bara om en nattväktarstat och om skola och vård. Det
              handlar också om att vi ska ha trygghetssystem så att människor
              kan känna trygghet i att de, om de blir sjuka eller arbetslösa,
              inte ska behöva gå från hus och hem, inte ska behöva ha det som
              i dag där sjuka människor blir ännu sjukare för att de inte vet
              om de kommer att få någon ersättning. Om man definierar bort allt
              det från välfärden är det lätt att säga att vi kan sänka skatterna
              och ändå ha mer pengar kvar till välfärden, för vi vill ta bort
              hela den delen av välfärden. Det är jätteenkelt, men jag tycker
              inte att det är särskilt snällt.
            </seg>
            <seg n="67b3a813">
              Det är bra att Johnny Munkhammar är tydlig för då kan väljarna
              fundera på vad det är för samhälle de vill ha. Sedan får man rösta
              fram den politiker som man tycker företräder det bäst.
            </seg>
          </u>
          <note type="speaker" n="39b6ed4b">
            Anf. 162 JOHNNY MUNKHAMMAR (M) replik:
          </note>
          <u who="unknown" xml:id="i-5380cd2d90f9aaa1-50" n="edfd9748">
            <seg n="f6e39c79">
              Fru talman! Som jag sade har man dolt hälften av de skatter man
              tar upp eftersom man inte vill tala om att man beskattar människor
              så mycket som man gör. Det är självklart ett sätt att inför väljarna
              dölja sin politik. Det gör att väljarna inte riktigt vet vad det
              är de röstar på. Det tycker jag är djupt oärligt. Jag anser att
              man tydligt ska redovisa exakt vilka skatter man tar upp och inte
              stå i andra ändan och leka jultomte genom att dela ut förmåner
              och säga. Rösta på mig, för jag kan fixa alla förmåner i hela
              världen. Man talar inte om att man skickar notan till skattebetalarna,
              för den gör man osynlig. Att man gjort på det sättet, dolt skatterna,
              tycker jag är ett problem också i det demokratiska sammanhanget.
            </seg>
            <seg n="e21420ef">
              Beträffande vilken typ av samhälle jag vill ha kan jag säga att
              jag självklart vill ha ett välfärdssamhälle, ett välfärdssamhälle
              som är mycket bättre än det vi har i dag. Jag kämpar stenhårt
              för en bättre skola. Jag har två döttrar som måste få gå i en
              riktigt bra skola, något som jag unnar alla barn i Sverige. Det
              är av fundamentalt värde för att ge människor verktyg att lyckas
              oavsett varifrån de kommer.
            </seg>
            <seg n="dfc0dfb8">
              Sjukvården är ett annat mycket viktigt område. Köerna är en skandal,
              vilket jag som cancerpatient har personlig erfarenhet av. Jag
              har alltså ett mycket starkt engagemang för ett välfärdssamhälle.
              Välfärdssamhället eroderar dock ifall man inför så höga skatter
              att det inte blir lönsamt att arbeta, att det inte blir lönsamt
              att driva företag. Då får vi till slut inte intäkter till de viktiga
              sakerna.
            </seg>
            <seg n="5d203a0f">
              Om vi har en miljon människor i arbetsför ålder som lever på
              bidrag från det offentliga, som skattebetalarna finansierar, får
              vi en situation där skatten på arbete och företagande blir så
              hög och så tung att den blir svår att bära för människorna. I
              stället måste vi se till att den miljonen får jobb. Därför prioriterar
              vi arbete i stället för bidrag, och därför betonar jag att det
              måste löna sig att arbeta. Människorna måste få makten över sina
              egna liv i stället för att politikerna bestämmer och det inte
              lönar sig att arbeta. I så fall får vi ett sämre välfärdssamhälle.
            </seg>
          </u>
          <note type="speaker" n="da530539">
            Anf. 163 JACOB JOHNSON (V) replik:
          </note>
          <u who="Q5888881" xml:id="i-0617dde4160e00c7-2" n="dae3d2a8">
            <seg n="e2ff143b">
              Fru talman! Jag hade inte tänkt begära replik, men efter inlägget
              från Johnny Munkhammars sida måste jag ändå göra det.
            </seg>
            <seg n="98a54ee5">
              Johnny Munkhammar är ju medlem av ett parti som kallar sig Nya
              moderaterna. Jag tycker att du, Johnny Munkhammar, ger en bild
              av en gammal blå högerman från ett tidigare århundrade när du
              pläderar för nattväktarstaten; åtminstone låter det som om du
              pläderar för det. Du pläderar för individens frihet och för att
              man ska klara sig själv. Du ger en nidbild av dina politiska motståndare
              som dogmatiska skattehöjare.
            </seg>
            <seg n="d21e92d7">
              Vad det handlar om är hur vi gemensamt på ett effektivt sätt
              ska finansiera den välfärdsstat som du samtidigt till delar försvarar.
              Du ger inte ett riktigt seriöst intryck i dina inlägg. Om du till
              exempel ska studera våra skattesystem, hur de ska vara strukturerade,
              ger du en mycket förenklad bild av dina motståndare och påstår
              att de bara vill höja skatterna. Vi vill inte bara höja skatterna,
              utan vi vill ha ett bra Sverige, en bra välfärd. Då är skatter
              ett bra sätt, ett solidariskt sätt, att finansiera detta.
            </seg>
            <seg n="283c6f9e">
              Som vänsterpartist ser jag på kommuner, landsting och stat som
              en demokratisk solidaritetsorganisation som ska hjälpa varandra
              att bära dessa bördor.
            </seg>
            <seg n="31726c83">
              Johnny Munkhammar, jag tycker att du ska komma ned på jorden
              och diskutera vårt skattesystem i stället för att ge dessa nidbilder.
              Till exempel vill jag höra hur du ser på ett mer enhetligt skattesystem
              än det vi har i dag.
            </seg>
          </u>
          <note type="speaker" n="32980e1d">
            Anf. 164 JOHNNY MUNKHAMMAR (M) replik:
          </note>
          <u who="unknown" xml:id="i-5380cd2d90f9aaa1-51" n="edfd9748">
            <seg n="1bfa730d">
              Fru talman! Nu fick jag två mycket intressanta anklagelser. Den
              ena var att jag bara stod och talade om nattväktarstaten. Den
              andra var att jag försvarade välfärdsstaten. Kanske Jacob Johnson
              ska bestämma sig för vilken punkt det var fel på. Han kan ju inte
              påstå att jag gjorde både och.
            </seg>
            <seg n="3a42b081">
              Det jag understrukit är att det finns en viktig frihetsdimension
              i att människor får bestämma över sin egen inkomst i så stor utsträckning
              som möjligt och att de som ständigt vill höja skatten inte tänker
              på den frihetsdimensionen. De tänker bara på de intäkter som de
              i egenskap av politiker får bestämma över och fördela för att
              sedan gå ut på gator och torg och propagera: Titta vad duktig
              jag har varit! Titta vad jag har gett er! Men man talar inte om
              vem som faktiskt har betalat det hela.
            </seg>
            <seg n="a044e7e8">
              Låt mig också säga att jag tillhör de allra nyaste moderaterna.
              Jag är ny ledamot för denna mandatperiod. Jag har varit medlem
              i Moderaterna i knappt tre år. Jag tillhör alltså de allra nyaste
              i partiet. Jag ser mycket positivt på den förnyelse vi har gått
              igenom och tänker fortsätta att driva den framåt. Det handlar
              inte minst om att vi haft en arbetslinje som gått ut på att vi
              gjort en serie reformer som brutit med ett utanförskap som byggdes
              upp på vänstersidan. Vi hade ett enormt utanförskap bland både
              infödda och invandrare som ledde till stora sociala problem, och
              vi har arbetat stenhårt för att få ned det. Det är en del i vår
              förnyelse. Det innebär att vi kontinuerligt kan sänka skatter,
              så att folk får mer makt över sin egen ekonomi, och samtidigt
              kan prioritera de viktiga välfärdstjänsterna, vilka vi prioriterar
              framför bidragen.
            </seg>
            <seg n="420f0de1">
              Som svar på den sista frågan vill jag säga att ifall man kan
              ha ett skattesystem som är enkelt, överskådligt och enhetligt
              är det bra. Sedan företräder ju Jacob Johnson ett socialistiskt
              parti. Heter det inte så? Jag är lite osäker, så han kan kanske
              förtydliga. Jag vill fråga vilket skattetryck Jacob Johnson tycker
              är det lämpligaste.
            </seg>
          </u>
          <note type="speaker" n="74f2b094">
            Anf. 165 JACOB JOHNSON (V) replik:
          </note>
          <u who="Q5888881" xml:id="i-0617dde4160e00c7-3" n="dae3d2a8">
            <seg n="4e8ac69c">
              Fru talman! Vi eftersträvar inte ett skattetryck, utan vi eftersträvar
              ett bra samhälle. Då kan vi behöva skatter för att finansiera
              det. Vi har under ganska lång tid haft en sjunkande skattekvot
              i Sverige. Även under det tidigare styret, alltså före det borgerliga,
              sjönk skattetrycket. Om jag ska vara ärlig tror jag att skattetrycket
              behöver öka något, bland annat för att vi behöver bygga ut välfärden
              och inte kan rationalisera det på samma sätt som varuproduktionen.
            </seg>
            <seg n="519dee30">
              Johnny Munkhammar säger att vi bara är förtjusta i stora skatteintäkter.
              Det är inte det vi vill börja med, utan vi behöver satsa på en
              god infrastruktur, en klimatomställning, en sjukförsäkring värd
              namnet och a-kassan. I dag har vi ett system som innebär att bara
              4 procent av de arbetslösa får en a-kasseersättning motsvarande
              80 procent av inkomsten.
            </seg>
            <seg n="2b535423">
              Vi har haft en urholkning av välfärden och rättvisan, och vi
              behöver få in pengar, till exempel genom skatterna, för att kunna
              bygga upp samhället.
            </seg>
            <seg n="bffc0952">
              Ja, Johnny Munkhammar, du säger att du tillhör de nya moderaterna,
              men du låter ganska annorlunda än din partiledare och din finansminister.
              De uttrycker sig på ett annat kanske smartare sätt för att nå
              breda väljargrupper. Men lycka till, Johnny Munkhammar, och profilera
              dig mer för då tror jag att fler röster kommer att gå till vänster
              i svensk politik.
            </seg>
          </u>
          <note type="speaker" n="d1349565">
            Anf. 166 JOHNNY MUNKHAMMAR (M) replik:
          </note>
          <u who="unknown" xml:id="i-5380cd2d90f9aaa1-52" n="edfd9748">
            <seg n="afa7b6e0">
              Fru talman! Jag tror att det sällan skadar att man har lite olika
              röster i ett parti. Jag ska kanske inte spekulera i det, men jag
              tror att ifall jag talar om att vanligt folk, alltså vanliga människor
              med vanliga inkomster, måste få behålla mer av sina egna pengar
              är det något som folk uppskattar, för då får de en större frihet
              i sin vardag, och arbete kommer att löna sig bättre. Vardagspusslet,
              som är så svårt att få ihop inte minst för småbarnsföräldrar,
              kommer att bli lättare att lägga. Vi har infört RUT- och ROT-avdrag,
              som också underlättar vardagspusslet. Vi har även gjort två skattesänkningar,
              vilket förbättrat för vanligt folk.
            </seg>
            <seg n="f512c345">
              Jag tar konstant och kontinuerligt vanligt folks parti, parti
              för vanligt folks frihet, mot dem som från politiskt håll alltid
              vill beskatta och bestämma över hur människor ska fördela sina
              egna pengar. Man utgår från att människor inte kan styra sina
              egna liv och att det därför är lika bra att ta mer och mer av
              deras pengar och bestämma över dem.
            </seg>
            <seg n="52f8c5db">
              Det var bra att du sade att du vill ha ett högre skattetryck.
              Men du har inte svarat på exakt hur skatterna ska höjas, för vilka
              och hur mycket. Det kan du naturligtvis få återkomma till. Men
              en sak vet vi, och det är att av de skattehöjningar som ni har
              föreslagit tidigare i er budgetmotion som var gemensam skulle
              en majoritet av intäkterna gå till ökade bidrag, framför allt
              till högre bidrag till höginkomsttagare. Kan det vara rättvist
              att höja bidragen för höginkomsttagare och höja skatterna för
              låginkomsttagare? Då kan jag tala om att jag hellre gör tvärtom.
            </seg>
          </u>
          <note n="9ebce3c6">
            Överläggningen var härmed avslutad.
          </note>
          <note n="ddd9499a">
            17 § Hemlig teleavlyssning, hemlig teleövervakning och hemlig
            kameraövervakning vid förundersökning i brottmål under år 2009
          </note>
          <note n="6cbbf527">
            Föredrogs
          </note>
          <note type="speaker" n="79d0aa14">
            Anf. 167 ELIN LUNDGREN (S):
          </note>
          <note n="729c7fef">
            Fru talman! Det som vi har att behandla nu är regeringens skrivelse
            om hemlig teleavlyssning, hemlig teleövervakning och hemlig kameraövervakning
            vid förundersökning i brottmål under år 2009.
          </note>
          <u who="unknown" xml:id="i-0c95e6635be5c73f-0" n="49e3ef39">
            <seg n="e8b0eab8">
              Vi har i våra reservationer lyft fram hur den här viktiga skrivelsen
              kan utvecklas. Det är på det här sättet som vi får vetskap om
              i vilken mån hemliga tvångsmedel används. Eftersom det tillkommit
              hemlig rumsavlyssning och åtgärder för att förhindra särskilt
              allvarliga brott borde de självklart också ingå.
            </seg>
            <seg n="10af6ac0">
              Vi anser också att det borde framkomma i vilken utsträckning
              uppgifter hämtats genom lagen om elektronisk kommunikation. Skälet
              är naturligtvis det uppenbara, att vi och alla andra intresserade
              ska få en tydlig och sammanhållen bild av hur tvångsmedel används.
              En redogörelse från Säkerhets- och integritetsskyddsnämnden om
              deras verksamhet och tillsyn vore också mycket passande att lägga
              till den här skrivelsen. Allt detta tillsammans gör att bilden
              för oss och för medborgarna blir mer komplett.
            </seg>
            <seg n="af7a14c1">
              Vi föreslår också att en utredning görs om offentliga ombud.
              De offentliga ombudens roll är mycket viktig i ett rättssamhälle.
              Offentliga ombud ska bevaka enskildas integritetsintressen i ärenden
              hos domstol om tvångsmedel. Ett offentligt ombud har rätt att
              ta del av vad som förekommer i ärendet, att yttra sig i ärendet
              och att överklaga rättens beslut.
            </seg>
            <seg n="6df0a6e5">
              Eftersom antalet möjliga tvångsmedel blivit fler anser vi det
              befogat att tillsätta en utredning för att ta reda på om de offentliga
              ombuden har tillräckligt goda möjligheter att fullgöra sina uppdrag
              på bästa sätt, vilket i längden garanterar rättssäkerheten för
              den enskilde medborgaren.
            </seg>
            <seg n="7ddf2815">
              De saker som jag nu har tagit upp har vi skrivit om i en motion
              och handlar om att ge en god bild av den verksamhet som pågår
              och att stärka rättssäkerheten.
            </seg>
          </u>
          <note n="8143d067">
            Herr talman! Med detta vill jag yrka bifall till reservation
            1 och reservation 2.
          </note>
          <note type="speaker" n="c4f7bf23">
            Anf. 168 MARIA FERM (MP):
          </note>
          <note n="cc1b5838">
            Herr talman! Jag vill inleda med att yrka bifall till reservationerna
            1 och 2 i justitieutskottets betänkande 18, Hemlig teleavlyssning,
            hemlig teleövervakning och hemlig kameraövervakning vid förundersökning
            i brottmål under år 2009 .
          </note>
          <u who="unknown" xml:id="i-8f762a7573b8111b-0" n="4ed352c2">
            <seg n="bffca577">
              Alltsedan början av 1980-talet har regeringen löpande redovisat
              omfattningen av användningen av olika sorters hemliga tvångsmedel
              för riksdagen. I takt med att arsenalen av olika hemliga tvångsmedel
              utökats har dessa också kommit att redovisas till riksdagen. Detta
              gäller tyvärr inte för den så kallade hemliga rumsavlyssningen,
              buggningen, och användningen av dessa hemliga tvångsmedel i preventivt
              syfte. Något skäl för att inte även användandet av dessa skulle
              redovisas av regeringen för riksdagen har ännu inte givits. Såvitt
              jag vet är detta uppgifter som Åklagarmyndigheten samlar in på
              samma sätt som de andra uppgifterna. Det finns därför ingen anledning
              att inte inkludera även dessa.
            </seg>
            <seg n="5d48a418">
              Säkerhets- och integritetsskyddsnämnden inrättades som en följd
              av att Sverige fällts i Europadomstolen, då domstolen funnit att
              Sverige saknade tillgång till effektiva rättsmedel för enskilda
              för att kontrollera användandet av bland annat Säkerhetspolisens
              personuppgifter om dem. Miljöpartiet har välkomnat inrättandet
              av nämnden liksom att dess ledamöter huvudsakligen rekryterats
              från riksdagens partier.
            </seg>
            <seg n="357614d7">
              Polismetodutredningen har slutligen i sitt betänkande Särskilda
              spaningsmetoder föreslagit att Säkerhets- och integritetsskyddsnämnden
              ska få utvidgade tillsynsuppgifter när det gäller användningen
              av vissa särskilda spaningsmetoder. Nämndens verksamhet blir således
              större och större och därmed allt viktigare.
            </seg>
            <seg n="c7679c7e">
              Genom myndigheten finns utmärkta möjligheter att få en samlad
              bild av hur rättsväsendets användning av hemliga tvångsmedel med
              mera fungerar eller inte fungerar. Jag anser därför att det är
              av yttersta vikt att även resultatet av nämndens arbete inarbetas
              i den årliga skrivelsen till riksdagen.
            </seg>
            <seg n="e84d443c">
              Sekretessen i ärenden beträffande användning av hemliga tvångsmedel
              är och ska vara omfattande. Samtidigt ska jag och alla andra i
              Sverige kunna förlita oss på att de används vid rätt tillfällen,
              på rätt sätt och för rätt syften. Det är bland annat här de offentliga
              ombuden kommer in. De ska fungera som rättsäkerhetens värnare
              inom de annars så slutna rummen, där domstolarna prövar om tillstånd
              ska ges att använda hemliga tvångsmedel eller inte. Exakt hur
              hemligt detta är illustreras av högsta domstolens avgörande NJA
              2009, s. 917, om tillstånd till hemlig teleavlyssning och hemlig
              teleövervakning. Där har domstolen till och med valt att sekretessbelägga
              delar av detta principiellt viktiga avgörande. När inte ens Högsta
              domstolens principiellt viktiga avgöranden kan få läsas, då blir
              det extra viktigt att de offentliga ombuden, som har insyn och
              möjlighet att påverka, kan utföra sina viktiga uppdrag på bästa
              sätt.
            </seg>
            <seg n="081ad3da">
              Det är således av yttersta vikt att ombuden har goda förutsättningar
              att utföra sina uppdrag. Tyvärr finns det uppgifter om att så
              inte alltid är fallet. De får läsa handlingar på plats i domstolen
              under stor tidspress och saknar reella möjligheter att göra kontroller
              av huruvida underlagen för ansökan stämmer eller inte. Antalet
              ombud är också begränsat. Sammantaget medför detta, tillsammans
              med övriga omständigheter, enligt min mening att det finns skäl
              att be regeringen att göra en översyn av hur systemet med de offentliga
              ombuden fungerar.
            </seg>
          </u>
          <note n="dd3e191c">
            Säkerhets- och integritetsskyddsnämnden övervakar användningen
            av personuppgifter hos Säkerhetspolisen samt Säkerhetspolisens
            och Åklagarväsendets användning av hemliga tvångsmedel. Inom kort
            kommer myndighetens tillsynsområde att ytterligare utökas till
            att avse hela polisens behandling av personuppgifter enligt den
            nya polisdatalagen och lagen om polisens allmänna spaningsregister.
            Därtill kommer inhämtning av uppgifter om elektronisk kommunikation.
          </note>
          <note n="0dab2330">
            I detta anförande instämde Kerstin Haglö och Elin Lundgren, båda
            (S).
          </note>
          <note type="speaker" n="dcd31714">
            Anf. 169 KRISTER HAMMARBERGH (M):
          </note>
          <u who="Q5786666" xml:id="i-d2b9f00200badd1e-0" n="fed76c02">
            <seg n="d5ad775f">
              Herr talman! Nu får vi den årliga skrivelsen som gäller hemlig
              teleavlyssning, de så kallade hemliga tvångsmedlen. Som alla andra
              år är det tyvärr en viss eftersläpning, därför att det vi nu ser
              är en redovisning från år 2009. Den eftersläpningen finns alltid.
            </seg>
            <seg n="fc073bf9">
              Det har diskuterats varje år på vilket sätt skrivelsen skulle
              kunna förbättras och om den skulle kunna innehålla mer information.
              Det är en viktig och bra debatt som har funnits. Skrivelsen fanns
              med en annan regering och har väl gradvis förbättrats, men det
              finns definitivt potential att göra den än bättre. Och jag ser
              fram emot nästa års skrivelse som kommer att innehålla mer information
              än tidigare.
            </seg>
            <seg n="97da85a7">
              I grund och botten handlar hemliga tvångsmedel om ingrepp, ganska
              kraftiga ingrepp, i människors integritet. Då är det för det första
              viktigt att man håller sig till principer vad gäller hemliga tvångsmedel,
              att man håller sig till en ändamålsprincip, det vill säga att
              den åtgärd man tillämpar är bunden till ändamålet, att man inte
              tillämpar den här typen av tvångsmedel för annat än ändamålet.
            </seg>
            <seg n="b3881bef">
              För det andra ska det finnas ett påtagligt behov. Det ska inte
              göras av slentrian.
            </seg>
            <seg n="ec69a9c7">
              För det tredje är det viktigt att man håller fast vid att det
              måste finnas en proportionalitet, att åtgärden måste stå i någon
              form av proportion till det brott som man misstänker någon för.
            </seg>
            <seg n="a4df5656">
              Vi har haft många debatter om de hemliga tvångsmedlen, och vi
              kan konstatera att vi behöver den här typen av tvångsmedel men
              att det är viktigt att vi följer de principer som finns.
            </seg>
            <seg n="a3de968d">
              I skrivelsen redovisas hemlig teleavlyssning, vilket innebär
              att man kan lyssna av men även naturligtvis läsa e-post och liknande.
              Det krävs en gärning som ger minst två års fängelse. Det måste
              finnas en skälig misstanke mot en person. Det handlar inte om
              bara ett brott eller underrättelsesyfte, utan det krävs skälig
              misstanke.
            </seg>
            <seg n="f828631d">
              Den andra delen är hemlig teleövervakning. Här går man inte in
              och läser meddelanden utan tittar på vem som har haft kontakt
              med vem och när. Det är också hyfsat teknikoberoende. Här krävs
              det en lägre straffsats på sex månader, men det är ändå ett relativt
              högt straffvärde. Det kan också gälla barnpornografibrott, dataintrång
              eller narkotikabrott.
            </seg>
            <seg n="104ce355">
              Den tredje delen, som inte används i särskilt stor utsträckning,
              är hemlig kameraövervakning. Här gäller i princip samma bestämmelser
              som för hemlig teleavlyssning.
            </seg>
            <seg n="231a8d07">
              Vi hade en omfattande debatt långt innan vi bytte regering. Socialdemokraterna
              drev på hårt för utökade tvångsmedel. Den dåvarande justitieministern
              var dock inte så politiskt skicklig att han lyckades få igenom
              denna lagstiftning. Det krävdes ett regeringsskifte och ganska
              kraftiga förändringar för att få ytterligare rättssäkerhetsgarantier
              innan vi fick den nya lagstiftningen på plats den 1 januari 2008.
            </seg>
            <seg n="057c8643">
              Vi har fått långt större rättssäkerhetsgarantier än vad som gällde
              tidigare. Vi har fått den nya myndigheten Säkerhets- och integritetsskyddsnämnden.
              Vi har också fått möjligheten att den som blivit utsatt för detta
              ska kunna underrättas, för det händer ju att det sker misstag.
              Ibland är det riktigt att använda sig av denna typ av åtgärder
              för att kunna avskriva en person så att ingen oskyldig drabbas.
            </seg>
            <seg n="768ec1c0">
              Vi kan säkerligen förbättra även de utökade rättssäkerhetsgarantierna.
              Därför pågår en ganska ordentlig utvärdering, inte minst av de
              offentliga ombud som nämndes tidigare.
            </seg>
            <seg n="ca3da9ac">
              Jag kommer ihåg hur debatten med Socialdemokraterna var för bara
              något år sedan. Man kritiserade oss för att vi till exempel inte
              vill tillåta polisen att avlyssna medieredaktioner. Där hade Socialdemokraterna
              sin kraftfullaste argumentation. Jag kan därför välkomna att det
              finns en viss attitydskillnad bort från det som har kallats Bodströmsamhället
              eller det som han själv skämtsamt kallade Buggströmsamhället.
            </seg>
            <seg n="e83da5b7">
              Tittar man i rapporten ser man en kraftig ökning av hemlig teleavlyssning.
              Det har säkerligen att göra med att lagstiftningen är ny, men
              det finns även andra förklaringar. De som sysslar med grov organiserad
              brottslighet, och i detta fall handlar det till 70 procent om
              grova narkotikabrott, smugglingsbrott och till 14 procent om grova
              våldsbrott, har lärt sig att man inte behåller samma telefon.
              Man byter telefon fort och skapar sig ett annat mönster. Det innebär
              att antalet tillstånd har ökat kraftigt.
            </seg>
            <seg n="06f2d692">
              Det visar sig dock när man borrar djupare, och det är också för
              att få den sortens redogörelse som den här typen av skrivelser
              är viktiga, att antalet dagar man lyssnar och antalet personer
              man lyssnar av inte har blivit markant fler. Man har alltså följt
              det nya mönstret och brottsligheten samtidigt som regeringen satt
              in krafttag mot den grova organiserade brottslighet som just de
              hemliga tvångsmedlen är till för att användas mot.
            </seg>
            <seg n="b6ce3ba8">
              Teleövervakning handlar mer om tillgreppsbrott som rån, grova
              rån och grova bedrägerier. Här ligger det ungefär på samma nivå
              som tidigare redovisade år.
            </seg>
            <seg n="bc1aaa46">
              Hemlig kameraövervakning sker i liten utsträckning.
            </seg>
            <seg n="b3ccfec5">
              Så sent som förra året hade vi en debatt om hur innehållet i
              skrivelsen skulle kunna förändras. Vi kan nog se fram emot en
              bättre skrivelse nästa år eftersom regeringen redan den 14 juni
              gav Åklagarmyndigheten och Rikspolisstyrelsen i uppdrag att komplettera
              viktiga delar. Hela kammaren välkomnar nog detta.
            </seg>
            <seg n="9ed1f219">
              Vi får ibland en märklig diskussion. Vi har fått nya instruktioner,
              men vi diskuterar resultatet av de gamla instruktionerna.
            </seg>
            <seg n="2a45a35a">
              Det finns två reservationer. Jag har respekt för syftet och innehållet
              i dem. Jag är glad att reservationerna delvis skiljer sig från
              motionerna. Vi måste ha klart för oss att det är praktiskt omöjligt
              att redovisa allt. Som demokratisk rättsstat kommer vi inte någonsin
              att kunna redovisa all information om vad exempelvis säkerhetspolisen
              gör, för då gör vi oss själva en otjänst. Men allt som kan redovisas
              utan att skada landet ska givetvis redovisas.
            </seg>
            <seg n="ac4209b8">
              Reservationerna bygger på att man vill ha en annan omfattning.
              Till stor del kommer detta att tillgodoses redan nästa år. Det
              finns stora möjligheter att få det tillgodosett genom den utredning
              som tillsattes den 23 juni förra året. Utredningen ser över hemliga
              tvångsmedel och leds av Sten Heckscher. Han har som särskilda
              uppdrag att titta på i vilken utsträckning de offentliga ombuden
              har överklagat domstolens beslut, det vill säga hur de faktiskt
              agerar, så att vi kan dra en slutsats av det och att göra en kartläggning
              och analys av regleringen, underrättelseskyldigheten, domstolsprövningen
              och Säkerhets- och integritetsskyddsnämndens efterhandskontroll
              och ställa det mot Europakonventionens krav. Där får vi en viktig
              redovisning.
            </seg>
            <seg n="1e9c7ae6">
              Det kommer också att bli ytterligare en redovisning där man ska
              belysa om systemet med offentliga ombud har förändrat domstolarnas
              prövning av tvångsmedelsfrågan, det vill säga om de har haft någon
              praktisk betydelse. Vi vill nog alla ha svar på denna viktiga
              fråga.
            </seg>
            <seg n="f0321002">
              Det är viktigt att vi från majoriteten har en öppenhet för att
              lyssna på vad oppositionen vill så att vi kan tillgodose detta
              på bästa möjliga sätt, och jag ser fram emot en bra diskussion
              nästa år. Men skulle ni i oppositionen vilja formulera samma motion
              nästa år ber jag er titta lite grann på den fjärde klämmen. Den
              är nämligen väldigt svår att tillgodose.
            </seg>
          </u>
          <note n="c26525e3">
            I detta anförande instämde Patrick Reslow (M).
          </note>
          <note type="speaker" n="d42376db">
            Anf. 170 JOHAN LINANDER (C):
          </note>
          <u who="Q5952656" xml:id="i-25b3060e61dcfc4a-0" n="9c488a3d">
            <seg n="b7cb2935">
              Herr talman! Vi som lagstiftare måste alltid fundera över hur
              tvångslagar används. De lagar vi nu diskuterar gör det möjligt
              att inskränka människors liv. Det är innebörden av hemlig teleavlyssning,
              hemlig teleövervakning och hemlig kameraövervakning. Vi måste
              alltid fundera över om dessa lagar är nödvändiga, om de används
              på rätt sätt och om det behöver göras förändringar.
            </seg>
            <seg n="24fdd0c1">
              Numera är vi överens över partigränserna om att den här typen
              av tvångsmedel behövs. Ska vi ha någon chans i kapplöpningen mot
              den organiserade brottsligheten är det alldeles nödvändigt att
              använda denna typ av hemliga tvångsmedel. Det innebär en inskränkning
              av människors liv att bli avlyssnad, men vi tillåter det. Det
              är ett måste för att vi ska ha en chans mot den brottslighet som
              är en parasit på vårt demokratiska samhälle.
            </seg>
            <seg n="3e1fc9ab">
              Under förra mandatperioden förbättrade regeringen successivt
              denna årliga skrivelse. I den skrivelse vi har framför oss har
              det blivit ännu lite bättre, och det är glädjande.
            </seg>
            <seg n="45088c73">
              Hur vi än ser på det finns det två sidor av tvångsmedlen. Å ena
              sidan vill vi ha dem och använda dem mycket, för vi vill bekämpa
              den grova brottsligheten ordentligt. Vi vill jaga de grovt kriminella
              som håller på med narkotikasmuggling, grova våldsbrott och andra
              förskräckliga brott. Å andra sidan vill vi inte att de används
              i onödan. Därför gäller det att hitta en balans.
            </seg>
            <seg n="0d6425a4">
              I den nya skrivelsen har vi en mycket bättre redovisning av hur
              tvångsmedlen har används, alltså nyttan med tvångsmedlen.
            </seg>
            <seg n="5f5345db">
              Man kan läsa en del intressanta saker, till exempel att 29 procent
              av antalet teleavlyssningar har lett till frihetsberövande. Om
              det är mycket eller lite är svårt att säga. Det är ett nytt sätt
              att redovisa det på, så vi kan inte jämföra med tidigare år. För
              hemlig teleövervakning redovisas att 54 procent av uppgifterna
              använts vid förhör. Om det är mycket eller lite är också svårt
              att säga, men när samma metod använts år efter år kommer vi att
              se i vilken riktning det går. Då tror jag att de här parametrarna
              blir viktiga.
            </seg>
            <seg n="f386f6c8">
              En intressant sak när det gäller hemlig kameraövervakning är
              att 18 procent av uppgifterna har lett till frihetsberövande av
              någon annan misstänkt i förundersökningen. Det kan jag spontant
              tycka är ganska mycket. I nästan vart femte fall har kameraövervakningen
              alltså lett till att någon annan har frihetsberövats.
            </seg>
            <seg n="37f6db1f">
              När det gäller teleavlyssning har 11 ½ procent lett till att
              en misstänkt har avförts från förundersökningen. Det är också
              viktigt att man kan konstatera att en person är oskyldig inte
              minst för den som varit misstänkt kan det vara viktigt.
            </seg>
            <seg n="a3f4e6f0">
              I år har antalet tillåtna teleavlyssningar och teleövervakningar
              ökat riktigt mycket. Kameraövervakningar har bara ökat marginellt.
              Samtidigt som antalet tillstånd har ökat har tiden för avlyssning
              minskat drastiskt. Det visar ett beteendemönster som Krister Hammarbergh
              var inne på, nämligen att de grovt kriminella byter telefoner,
              teleadresser och kontantkort väldigt ofta. Antalet förundersökningar
              är inte alls lika stort som antalet telefonavlyssningar. Det sker
              oftast många teleavlyssningar inom en förundersökning.
            </seg>
            <seg n="674510b2">
              Som vi har hört tidigare har regeringen redan gett nya uppdrag
              till en utredning och genom regleringsbrevet ställt krav på polisens
              och åklagarnas redovisning tillbaka till regeringen. Redan nästa
              år kommer vi att få en ytterligare förbättrad skrivelse, vilket
              givetvis är bra. Man kan förutse att vi i nästa års redovisning
              kommer att se en mycket stor ökning av dessa hemliga tvångsmedel.
              Grupperna för att bekämpa grov organiserad brottslighet är en
              av anledningarna till att det ökade så mycket 2009. Då var ändå
              den här satsningen alldeles ny. Under 2010 har den pågått hela
              året. Med stor sannolikhet har den speciella satsningen mot grov
              organiserad brottslighet gjort att polis och åklagare har använt
              den här typen av hemliga tvångsmedel mer.
            </seg>
            <seg n="9a2d9611">
              Är det bra eller dåligt? Det är ju jättebra om det innebär att
              vi kommer åt den grova organiserade brottsligheten. Men om det
              används för mycket utan att leda till fler lagförda är det inte
              positivt. Därför är den här skrivelsen så viktig, och därför är
              det viktigt att fortsätta att utveckla den så att den blir ännu
              bättre.
            </seg>
          </u>
          <note type="speaker" n="a9f4bff7">
            Anf. 171 CAROLINE SZYBER (KD):
          </note>
          <note n="d8e05b21">
            Herr talman! I kväll diskuterar vi skrivelsen om hemlig teleavlyssning,
            hemlig telefonövervakning och hemlig kameraövervakning vid förundersökning
            i brottmål under år 2009.
          </note>
          <u who="unknown" xml:id="i-a47065b7c6c9f59b-2" n="eddb25d3">
            <seg n="5c432540">
              Det är bra och nödvändigt att riksdagen varje år får en redogörelse
              för hur de tvångsmedel som vi har beslutat att polisen ska få
              utnyttja i samband med förundersökningar av grövre brott har använts
              och vilken effekt de bedöms ha haft. Vi är överens om att vi vill
              ha en noggrann och tydlig redogörelse.
            </seg>
            <seg n="909c1e97">
              Det är av grundläggande betydelse i en rättsstat att rätten till
              skydd för privat- och familjeliv respekteras. För en effektiv
              brottsbekämpning är det därför nödvändigt att det finns tillräckliga
              befogenheter för de brottsbekämpande myndigheterna att i vissa
              väl avvägda fall kunna använda hemliga tvångsmedel.
            </seg>
            <seg n="062ae1ca">
              Hur nödvändig och effektiv är användningen av hemliga tvångsmedel?
              Visst är det en fråga som vi måste diskutera. Antalet meddelade
              tillstånd för de olika tvångsmedlen ökar från år till år. Det
              beror på att brottsligheten ökar och på att alltmer förfinade
              metoder används av de kriminella.
            </seg>
            <seg n="754af17d">
              Tvångsmedlen är kringgärdade av många bestämmelser som bland
              annat innebär att de endast får utnyttjas när andra metoder inte
              gett något resultat. Det är en mycket personal- och resurskrävande
              åtgärd att till exempel avlyssna en persons telefoner dygnet runt.
            </seg>
            <seg n="d4c00536">
              Min och allianspartiernas bedömning är att det tyvärr är och
              inom överskådlig framtid kommer att vara nödvändigt att ge polisen
              också dessa verktyg för att skydda medborgarna från att drabbas
              av grova brott mot liv och säkerhet. Det betyder inte att vi bortser
              från risken att enskildas rättssäkerhet och integritet kan vara
              i fara. Därför måste vi hela tiden arbeta utifrån två perspektiv,
              nämligen skydd för den som riskerar att drabbas av ett grovt brott
              och ett rättssäkert skydd för den som av olika anledningar utsätts
              för hemliga tvångsmedel.
            </seg>
            <seg n="b12b12d2">
              Vi har utökat den parlamentariska kontrollen av hur dessa utnyttjas
              vid förundersökning. Det är viktigt. Det är en svår balansgång
              och arbetet blir aldrig färdigt. Det behövs en ständigt pågående
              diskussion och utvärdering av om vi befinner oss på rätt nivå.
            </seg>
            <seg n="107dc93e">
              Vid avvägningen mellan enskildas rätt till skydd för sitt privat-
              och familjeliv och samhällets intresse av en effektiv brottsbekämpning
              är det betydelsefullt att med tillräckligt god precision kunna
              bedöma vilka resultat som användningen av hemliga tvångsmedel
              har lett till i de berörda
            </seg>
          </u>
          <note n="5807d2fb">
            Jag yrkar bifall till förslaget i betänkandet.
          </note>
          <note n="9ebce3c6">
            Överläggningen var härmed avslutad.
          </note>
          <note n="0588802f">
            18 § Konsumentfrågor
          </note>
          <note n="6cbbf527">
            Föredrogs
          </note>
          <note type="speaker" n="4cf09c15">
            Anf. 172 CARINA OHLSSON (S):
          </note>
          <u who="Q3363827" xml:id="i-1e55cea043a9ffff-0" n="b15f8584">
            <seg n="ab5dae0c">
              Herr talman! Vi ska nu debattera civilutskottets motionsbetänkande
              om konsumentpolitiska och konsumenträttsliga frågor.
            </seg>
            <seg n="de8b5a93">
              Jag väljer att lyfta fram de frågor som vi har reservationer
              om, nämligen obeställd reklam och telefonförsäljning, reklam riktad
              till barn och lagstiftning mot könsdiskriminerande reklam. För
              tids vinnande yrkar jag bifall bara till reservation nr 3 om reklam
              riktad till barn, men jag står naturligtvis bakom alla våra reservationer.
            </seg>
            <seg n="f8d230f4">
              För många småföretagare är oseriösa telefonförsäljare ett stort
              problem. Ofta saknar de småföretagare som drabbas den kunskap
              och de resurser som krävs för att bemöta felaktiga krav från telefonförsäljare.
              Deras situation är i många avseenden jämförbar med enskilda konsumenters.
              En konsument som köper en vara via telefon, Internet eller postorder
              har enligt distans- och hemförsäljningslagen 14 dagars ångerrätt.
              Någon motsvarande lagreglerad ångerrätt finns inte för näringsidkare.
              Vi tycker att det är positivt att man inom branschen ingått en
              överenskommelse om etiska regler som ska gälla vid samtal till
              näringsidkare i marknadsföringssyfte. Den innebär bland annat
              sju dagars ångerrätt vid handel mellan företag. Vi anser dock
              att ytterligare åtgärder behövs för att förbättra skyddet även
              för företagare. Bland annat bör en lagreglerad ångerrätt införas
              för företagare vid köp av varor via postorder, Internet och telefon.
            </seg>
            <seg n="8f284e92">
              Det kan till exempel handla om att ett företag ringer upp egenföretagare
              och upplyser om att deras bindningstid på telefonabonnemanget
              gått ut. Sedan erbjuds de att teckna ett nytt avtal där en ny
              telefon ingår. De här försäljarna lovar guld och gröna skogar
              och uppger att de ringer från en operatör när de i själva verket
              är återförsäljare. Det kan för en småföretagare handla om stora
              utgifter.
            </seg>
            <seg n="afa6f9a8">
              Småföretagare är också målgruppen för oseriösa katalogföretag.
              Ett inspelat samtal kan leda till ett bindande avtal. Småföretagaren
              blir uppringd av en säljare som spelar in samtalet. Den första
              frågan är alltid ett påstående som det går att svara ja på. Varför?
              I efterhand klipper säljaren ihop den inspelade intervjun och
              kan hävda att det gäller ett avtal som båda parter kommit överens
              om. Då är det lilla ordet ja användbart.
            </seg>
            <seg n="88e7fb73">
              Efter några dagar kommer en faktura som kanske ska vara betald
              inom 30 dagar eller till och med snabbare. I annat fall lämnas
              den till inkasso, står det.
            </seg>
            <seg n="669d2eb7">
              För många småföretagare är blotta tanken att hamna hos ett inkassoföretag
              rena skräcken, varför de ofta betalar. Det är därför inte heller
              någon slump att det är just småföretagare och föreningar som dessa
              oseriösa försäljare kontaktar.
            </seg>
            <seg n="8ce9385e">
              Enligt vår mening bör regeringen göra en översyn av relevant
              lagstiftning och återkomma till riksdagen med förslag till erforderliga
              lagändringar.
            </seg>
            <seg n="6cd8ecc6">
              Herr talman! Vi har också märkt att marknadsföring som vänder
              sig till barn blir allt aggressivare och mer omfattande. På olika
              sätt smygs det in reklam för olika varor och tjänster riktade
              till barn. I sin marknadsföring till barn använder sig företag
              ofta av säljfrämjande åtgärder som utdelning av leksaker, gratiserbjudanden,
              tidningsutskick, utfärdande av så kallade medlemskort och pysselaktiviteter.
              Det är också allt vanligare att produkter marknadsförs i handeln
              och placeras till exempel i varuhus på ett sådant sätt att barn
              och unga konsumenter lockas till påverkan och köp.
            </seg>
            <seg n="de651556">
              Även barns matvanor påverkas i hög grad av aggressiv marknadsföring
              av snabbmat, godis, läsk och andra livsmedel, ofta med hög fett-
              och sockerhalt. Ofta har förpackningarna figurer och färgsättningar
              som riktar sig just till barn.
            </seg>
            <seg n="6193b05c">
              Reklamen i tv, i tidningar och på affischer ute på stan påverkar
              barns och ungdomars uppfattning om sitt utseende och skapar en
              orealistisk självbild för många barn och ungdomar. Inte sällan
              kan ökad konsumtion av olika produkter vara till nackdel både
              för barnens psykiska och fysiska hälsa.
            </seg>
            <seg n="671f532b">
              Visserligen förbjuder 2008 års marknadsföringslag direkta köpuppmaningar
              som riktar sig till barn. Men enligt vår mening bör ytterligare
              åtgärder vidtas för att skydda barn från en alltför stark exponering.
            </seg>
            <seg n="029400af">
              Vi anser också att regelverket mot denna form av reklam bör förstärkas
              utan att det införs ett totalförbud mot reklam riktad till barn.
              Enligt vår mening bör regeringen utreda möjligheten att införa
              en regel i marknadsföringslagen som ålägger näringsidkare att
              beakta barns allmänna utsatthet i kommersiella sammanhang.
            </seg>
            <seg n="6bbfb583">
              Vi anser även att regeringen bör ge en lämplig myndighet i uppdrag
              att fortlöpande följa upp reklam som riktar sig till barn samt
              att övervaka att lagar och riktlinjer följs vid marknadsföring
              som riktar sig just till barn.
            </seg>
            <seg n="5677b9f3">
              Herr talman! I dessa tider när barnfattigdomen ökar och klyftorna
              mellan de rikaste och de fattigaste barnfamiljerna ökar finns
              det ytterligare aspekter på just denna fråga. Barn möts på ännu
              fler ställen av det som de måste avstå från och inte har råd till,
              och klyftorna ökar ännu mer. Vi vet att barn som växer upp i fattigdom
              diskrimineras och får sämre utbildning, sämre hälsa, sämre möjligheter
              till fritidsaktiviteter och måste kanske avstå från nödvändiga
              saker som nya glasögon och kanske från att åka med på skolresa
              eller åka bort på sommarlovet med mera.
            </seg>
            <seg n="9d3c1ac6">
              Jag ska citera från Rädda Barnens rapport Barnfattigdom i Sverige
              . Där säger en ensamstående mamma följande:
            </seg>
            <seg n="978f2dc3">
              Pengarna räcker aldrig, i höstas köpte min dotter själv sin vinterjacka
              för födelsedagspengar. Så är det ofta, jag kan inte ge dem ens
              det de måste ha. De går i gympaskor hela vintern oftast.
            </seg>
            <seg n="11baa5af">
              Vad har detta med reklam att göra? Jo, därför att saker som kanske
              är mer onyttiga frestar barnen. Man vill vara likadan som kompisarna.
              Därför tycker jag att detta hänger ihop. Det ökar klyftorna än
              mer mellan barnen.
            </seg>
            <seg n="a0d06c73">
              Reklam som förmedlar en könsstereotyp bild till vuxna, barn och
              ungdomar är inte heller önskvärt i ett samhälle som strävar efter
              ökad jämställdhet och alla människors lika värde. Det är enligt
              vår mening viktigt att frågan om könsdiskriminerande reklam uppmärksammas.
            </seg>
            <seg n="71baf601">
              Därför anser vi att regeringen nu ska återuppta beredningen av
              utredningen Könsdiskriminerande reklam kränkande utformning av
              kommersiella meddelanden . Denna utredning föreslog en lagstiftning
              som vi tycker ska övervägas. Vi tycker också att Konsumentombudsmannen
              skulle kunna göra en kartläggning som skulle kunna tas med i denna
              utredning, och regeringen skulle kunna återkomma till riksdagen
              med en lagstiftning.
            </seg>
            <seg n="e5908f29">
              Sammanfattningsvis tycker vi socialdemokrater att regeringspartierna
              även på detta område på ett bättre sätt skulle stå upp för såväl
              barn som småföretagare men också på jämställdhetens område och
              stå emot de råa marknadskrafter som jag också har beskrivit i
              dessa olika fall.
            </seg>
            <seg n="a4206ee4">
              Det finns alltså mer att göra på de områden som jag här har beskrivit.
            </seg>
          </u>
          <note type="speaker" n="f95d45a3">
            Anf. 173 JAN LINDHOLM (MP):
          </note>
          <u who="Q5956750" xml:id="i-99e84ce155679a2e-0" n="c088b209">
            <seg n="b9afacc6">
              Herr talman! I civilutskottets betänkande 14 om konsumentfrågor
              behandlas 18 motioner med 24 olika yrkanden. Konsumentfrågor är
              ett ganska brett område, och förslagen omspänner alltifrån oönskad
              marknadsföring i olika former, fakturaskojeri, problem med avtal
              och liknande till sådana saker som märkningssystem.
            </seg>
            <seg n="ab4b3547">
              Ulf Peder Olrog skrev på 1940-talet en visa som sedan blev en
              av Thore Skogmans riktigt populära slagdängor långt in på 1950-talet.
              Refrängen var: Allting går att sälja med mördande reklam, kom
              och köp konserverad gröt.
            </seg>
            <seg n="710a68d3">
              Jag är ingen sångare, men så gick refrängen.
            </seg>
            <seg n="2f3521e6">
              Jag minns från min barndom hur alla skrattade åt den vansinniga
              texten om att köpa konserverad gröt. Men i dag finns det mesta,
              inklusive gröt med lång hållbarhet, att köpa i butikerna. Man
              ska därför inte förvånas över någonting.
            </seg>
            <seg n="944364a8">
              Visst är det så att allting går att sälja med mördande reklam.
              Slitna och trasiga kläder är faktiskt dyrare än nya och hela,
              bara det är rätt märke på plaggen. En hårt lanserad fritidssko
              kan faktiskt kosta 100 gånger mer i marknadsföringskostnad än
              i produktionskostnad. Konsumtionens syfte är inte längre att tillfredsställa
              ett praktiskt behov utan bland annat att i stället skapa en sorts
              illusorisk identitet. Vi har i vårt samhälle gått från köp efter
              behov via slit och släng till dagens läge som snarast skulle kunna
              beskrivas som köp och släng.
            </seg>
            <seg n="390af16b">
              Priset på en vara har faktiskt ingen koppling till vad det kostar
              att ta fram varan, utan priset styrs helt och hållet av vad kunden
              är beredd att betala. Det sade en gång chefen för Volvo Personvagnar
              till mig när jag diskuterade saken med honom.
            </seg>
            <seg n="ee9b7abd">
              Detta betänkande handlar alltså om villkoren för oss alla i vår
              roll som konsumenter. Hur aggressiv får försäljaren vara? Finns
              det en rätt för oss konsumenter till det som vi brukar kalla för
              köpfrid, det vill säga en rätt för medborgarna att agera som konsumenter
              utan påverkan från den som säljer varorna?
            </seg>
            <seg n="066bf60c">
              Det finns en uttalad målsättning där jag tror att alla partier
              är överens, nämligen att barnen särskilt ska skyddas från överdriven
              marknadsföring. Tyvärr verkar nu tolkningen av vad det betyder
              inte vara så självklar och enkel.
            </seg>
            <seg n="7575ebd9">
              När de politiska partierna är otydliga med vad de avser med att
              skydda barnen från reklam blir konsekvensen att företagen försöker
              spränga gränserna för reklamens former. Barnen är ju en marknad,
              en väldigt viktig marknad, och den som inte är först ute på den
              marknaden riskerar att bli förbisprungen av den som vågar använda
              lite vassare knep än andra.
            </seg>
            <seg n="5752ce09">
              När reklamen bakas in i leksaker, i dataspel, i kläder, i tv-program,
              i musik, i sagoböcker och även i skolmaterial i skolor som inte
              har råd att säga nej till de erbjudanden de får från marknadsförarna,
              och när reklamen finns i alla miljöer där barnen vistas är det
              väldigt svårt för föräldrarna att hålla emot.
            </seg>
            <seg n="6cab0f0f">
              I Sverige gäller grundregeln att den som sprider reklamen har
              rätten på sin sida. Den som bearbetas av reklamen måste däremot
              aktivt välja bort saker och ha skydd av olika slag. Man måste
              till exempel upplysa om att man inte vill ha reklam i sin brevlåda,
              och man måste anmäla att man vill spärra sin telefon för försäljare
              som väljer den vägen att tränga in i hemmiljön.
            </seg>
            <seg n="ee53d2b6">
              Vi i Miljöpartiet tycker att det naturliga vore att medborgarna
              inte ska behöva vidta en massa skyddsåtgärder för att slippa bli
              utsatta för sådan påverkan i hemmet. Vi anser att det rimliga
              vore att hemmet var en sorts fredad zon, ett område dit reklamen
              inte sprids utan att de som bor i hemmet själva aktivt har efterfrågat
              att få den dit. Förmodligen skulle det spara väldigt många hektar
              skog som kunde användas till viktigare saker än reklam, och i
              bästa fall skulle konsumenterna kanske kunna ta bättre och klokare
              beslut i lugnare former när de själva kan bestämma över reklamflödet
              till hemmet.
            </seg>
            <seg n="5f880ddf">
              Herr talman! Den ganska aggressiva försäljning som sker via telefon
              men även i gallerior och på gator och torg av tillfälliga kampanjsäljare,
              exempelvis av mobiltelefoner och abonnemang, är ofta ganska svårbegriplig
              för kunderna. Vad är det man skriver på? Hur ser villkoren ut?
              Hur länge har man förbundit sig att betala, och hur avslutar man
              ett avtal om man inte känner sig nöjd?
            </seg>
            <seg n="4d1c719c">
              Under de senaste åren har även försäljning på nätet börjat bli
              ett problem som gör att många kunder känner sig lurade. En person
              som tror att han eller hon har deltagit i en undersökning eller
              kanske i ett lotteri kan helt plötsligt upptäcka att han eller
              hon har blivit kund och ingått ett avtal som sträcker sig över
              en oviss och svåröverskådlig tid eller kanske har man råkat köpa
              en oönskad vara.
            </seg>
            <seg n="d220021f">
              Självklart har den som använder Internet och surfar runt på olika
              företags hemsidor ett eget ansvar att undvika att fastna i oönskade
              avtal, men i huvudsak måste det ändå vara säljaren som ska se
              till att det är tydligt när man gör ett köp och inte bara tittar
              runt på det utbud som finns.
            </seg>
            <seg n="1e36ef97">
              Även med hänsyn till de åtgärder som majoriteten ändå redovisar
              på ett bra sätt i betänkandet menar vi från Miljöpartiets sida
              att det fortfarande finns brister som föranleder att regeringen
              borde vara aktivare med att försöka öka rättssäkerheten för konsumenten
              och begränsa det intrång i hemmen som oönskad reklam innebär.
            </seg>
            <seg n="0ead96fa">
              Även när det gäller reklam som specifikt riktar sig till barn
              menar vi att regeringen inte riktigt fullt ut har förstått problemets
              omfattning. Den uttalade ambitionen både från regeringen och från
              handelns egna organ är visserligen väldigt bra, men jag måste
              ändå säga att jag tycker att det blir fel i praktiken. Det är
              ganska uppenbart att branschen inte själv lyckas hålla den återhållsamhet
              i marknadsföring riktad till barn som den säger sig vilja ha.
            </seg>
            <seg n="5bbceded">
              Det är också uppenbart att Konsumentverket varken har de ekonomiska
              förutsättningarna eller de juridiska verktygen för att klara uppgiften
              att övervaka och även beivra i en den utsträckning som förmodligen
              är nödvändig för att försöken att spränga gränser för reklamens
              former ska ske på ett acceptabelt sätt och på en acceptabel nivå.
            </seg>
            <seg n="2be4ca61">
              När det gäller könsdiskriminerande reklam är vår bedömning att
              det faktiskt är dags för lagstiftning. Lite grann kan vi beklaga
              att det är skilda reservationer, men jag förstår på Carina Ohlsson
              att vi har samma målsättning. Det är helt uppenbart. Kanske är
              det Miljöpartiets roll att vara lite mer otåliga och pådrivande.
            </seg>
            <seg n="0ae89671">
              Majoriteten uttalar i betänkandet att man anser att könsdiskriminerande
              reklam inte är önskvärd i ett samhälle som strävar efter jämställdhet
              mellan könen och alla människors lika värde. Ändå väljer man att
              i huvudsak lämna över arbetet med att motverka och följa upp dessa
              tendenser till dem som hela tiden arbetar med att utveckla reklam
              i den riktning man vill stävja, nämligen marknaden själv.
            </seg>
            <seg n="6b6f5f25">
              Miljöpartiet anser inte att det måste vara ett antingen-eller-förhållande,
              utan vi menar att lagstiftning faktiskt är ett stöd och en viktig
              grund även för marknadens aktörer. Vi menar att även Reklamombudsmannen,
              som inte ska förväxlas med en myndighet utan som är handelns eget
              organ för normbildning, skulle få ett enklare arbete och lättare
              att nå framgång om de har en lagstiftning i botten som förbjuder
              könsdiskriminerande reklam.
            </seg>
            <seg n="7bec2122">
              Miljöpartiet beklagar att regeringen helt struntade i den utredning
              som lade fram ett förslag till lagstiftning 2008. Vi menar att
              utredningen borde ha resulterat i en proposition. Det är egentligen
              rätt märkligt att en så viktig normbildningsfråga som var gränsen
              ska gå för könsdiskriminerande marknadsföring i praktiken överlåts
              för avgörande till dem som själva väljer att använda sådana metoder.
            </seg>
            <seg n="51e3ee24">
              Min förhoppning är därför att riksdagen så snart som möjligt
              ska ta ett ökat ansvar för normbildningen genom att lagstifta
              om ett förbud. Den fråga jag tycker att vi politiker borde ställa
              oss är: Är det så bra att allt går att sälja med mördande reklam?
            </seg>
            <seg n="de0d7cd3">
              Självklart, herr talman, står Miljöpartiet bakom sina reservationer
              i betänkandet, men för tids vinnande yrkar jag endast bifall till
              reservation 3 om reklam riktad till barn.
            </seg>
          </u>
          <note type="speaker" n="574af296">
            Anf. 174 MARIANNE BERG (V):
          </note>
          <u who="Q517921" xml:id="i-29c787801e63333a-0" n="bbc451d1" next="i-76c4a7cc6fff1289-0">
            <seg n="1dbb8ae6">
              Herr talman! Här har nog Tryckfelsnisse varit framme och gjort
              något fel, för här står att jag ska hålla ett anförande på 16
              minuter. Så lär det dock inte bli, så ni kan pusta ut.
            </seg>
          </u>
          <note n="ba163c0a">
            Först av allt yrkar jag bifall till reservationerna 3 och 5.
          </note>
          <u who="Q517921" xml:id="i-76c4a7cc6fff1289-0" n="bbc451d1" prev="i-29c787801e63333a-0">
            <seg n="b4d13c34">
              Detta betänkande CU14 behandlar konsumentfrågor, och jag tycker
              att de är mycket intressanta och verkligt viktiga utifrån ett
              konsumentperspektiv. Men det är alltid lika trist att man inte
              får gehör för sina motioner, till exempel när det gäller oadresserad
              reklam och telefonförsäljning, reklam riktad till barn och lagstiftning
              mot könsdiskriminerande reklam. Det är sorgligt att Alliansen,
              nu som så många gånger tidigare i denna riksdag, bara lutar sig
              tillbaka och fullt ut tror att de lagar och system vi har i det
              här landet är näst intill hundraprocentiga, oavsett vilket politikområde
              det må gälla.
            </seg>
            <seg n="2b9900ee">
              Herr talman! Jag väljer att i mitt anförande beröra reklam riktad
              till barn och lagstiftning mot könsdiskriminerande reklam.
            </seg>
            <seg n="97c3523c">
              Att behöva stå i talarstolen och stå upp för barns rättigheter
              att slippa reklam tycker jag är bedrövligt. Att vi i denna kammare
              inte kan enas om att på bästa möjliga sätt se över och arbeta
              för att barn inte ska drabbas av reklam riktade direkt till dem
              är sorgligt. Det är inte ovanligt när vi går in i affärer att
              alla produkter som riktar sig till barn placeras precis i deras
              höjd och lockar och påverkar till köp. Många vänder sig också
              till barn med gratisprylar som de kan få direkt i handen eller
              med ett erbjudande om pysselsaker lite senare.
            </seg>
            <seg n="91e14dd5">
              Detta anser Vänsterpartiet definitivt inte är okej. Det måste
              väl vara varje vuxen persons ansvar att förhindra att reklam direkt
              riktas till barn och ungdomar. Det ska inte få förekomma. I denna
              kammare är vi vuxna personer, men många här tar inte sitt ansvar
              gentemot barnen att så långt som möjligt skona dem från reklamen.
              Ett enda ord för detta har jag, och det är sorgligt.
            </seg>
            <seg n="ce20edeb">
              Tidigare talare har också varit inne på barns matvanor. Här förs
              många gånger en verkligt aggressiv marknadsföring, får jag säga.
              Det gäller bland annat snabbmat, godis och läsk. Inget av detta
              är speciellt sunt för kroppen eller tankeverksamheten. Är det
              okej att på en förpackning locka med olika pysselsaker? Nej, jag
              anser inte det. Är det okej med McDonaldsreklam om att vid köp
              av ett Happy Meal få en leksak som ska bilda en grupp eller familj?
              Ja, då får man minsann köpa många Happy Meal för att få hela familjen
              eller gruppen.
            </seg>
            <seg n="dc27b8b1">
              I morse på vägen hit gick jag in på McDonalds på Slussen, inte
              för att handla ett Happy Meal utan för att se vad de hade för
              månadserbjudande denna gång. Man hade en grupp Star Wars-figurer
              och Star Wars-skepp man skulle samla och som man fick vid sitt
              köp av Happy Meal. Leksaken var värderad till 20 kronor, och ett
              Happy Meal kostar 32. Vilket billigt pris på en hamburgare! Och
              därtill får man en liten grej. Denna lockelse att köpa ska inte
              barn och ungdomar behöva utsättas för. Dessutom är det i min mening
              bara skräpmat.
            </seg>
            <seg n="ed3da7cc">
              2008 års marknadsföringslag förbjuder direkta köpuppmaningar
              som riktar sig till barn, men Vänsterpartiet anser att ytterligare
              åtgärder bör vidtas för att skydda barn från en allt för stark
              exponering. Regelverket mot denna form av reklam bör förstärkas.
              Vi anser att regeringen bör utreda möjligheten att införa en regel
              i marknadsföringslagen som ålägger näringsidkare att beakta barns
              allmänna utsatthet i kommersiella sammanhang.
            </seg>
            <seg n="1af26ff3">
              Vänsterpartiet vill vidare, som Socialdemokraterna och Miljöpartiet,
              ge en lämplig myndighet i uppdrag att fortlöpande följa upp reklam
              riktad till barn och att likaså övervaka att lagar och riktlinjer
              följs vid marknadsföring som riktar sig direkt till barn.
            </seg>
            <seg n="a300aea3">
              Är detta som jag nu tagit upp för mycket begärt? Nej, naturligtvis
              är det inte det, men Alliansen måste anse det eftersom de hela
              tiden vill avslå våra motioner.
            </seg>
            <seg n="035e03b2">
              Herr talman! En lagstiftning mot könsdiskriminerande reklam vore
              väl på sin plats, men det anser inte högerregeringen eller Alliansens
              ledamöter i utskottet. Fortfarande förekommer det reklam som förmedlar
              en könsstereotyp bild av vuxna, ungdomar och barn.
            </seg>
            <seg n="b47cf127">
              Bilderna går i dag att tillrättalägga hur som helst till önskat
              resultat, vilket gör att många tror att det ska se ut som i bilden.
              De är många gånger inte medvetna om att just ett ideal har trollats
              fram och egentligen inte existerar i verkligheten.
            </seg>
            <seg n="a487c3fd">
              Vi slår oss ofta för bröstet, alltför ofta vill jag säga, för
              att vi är så jämställda. Men är det då okej i ett jämställt samhälle
              med könsdiskriminerande reklam? Nej, jag anser inte det. Ni säger
              själva i Alliansen att ni vill sträva efter och arbeta för ett
              samhälle där alla människor är lika värda. Varför då inte ställa
              sig bakom vår motion? Vi måste kämpa, sträva efter och försöka
              få till en lagstiftning när det gäller könsdiskriminerande reklam
              för alla människors lika värde. Det gäller klass, kön, etnicitet,
              sexuell läggning eller könsidentitet. Reklamen skapar och upprätthåller
              den heterosexuella normen, vilket bidrar till att heteronormen
              på många områden bara förstärks.
            </seg>
            <seg n="c241276c">
              Herr talman! Den tidigare regeringen gav i juli 2006 en särskild
              utredare i uppgift att kartlägga utvecklingen och omfattningen
              av könsdiskriminerade reklam och lämna förslag till hur en lagstiftning
              mot denna typ av reklam skulle kunna utformas. Utredningen överlämnades
              i januari 2008 till ansvarig minister. I betänkandet föreslogs
              en ny och fristående lagstiftning mot könsdiskriminerande reklam.
              Utredningen kom fram till att en sådan lagstiftning inte var grundlagsstridig.
            </seg>
            <seg n="f35c235f">
              Trots detta, herr talman, valde regeringen att inte gå vidare
              med förslaget. Det hamnade i papperskorgen eller längst ned i
              någon skrivbordslåda. Det är inte första gången det inträffar.
              Det är bara att beklaga regeringens val och fundera på varför
              inte åtminstone ha remissbehandlat betänkandet i syfte att just
              få grundlagsfrågan belyst.
            </seg>
            <seg n="ded5208d">
              Vänsterpartiet anser att det är dags att regeringen återupptar
              beredningen av utredningens betänkande och återkommer så fort
              som möjligt till riksdagen med förslag till lagstiftning som förbjuder
              könsdiskriminerande reklam.
            </seg>
            <seg n="08ec60f6">
              Herr talman! Det jag vill se är att regeringen så att säga tar
              tag i och på alla sätt anstränger sig för att göra något åt denna
              typ av reklam. Det borde vara en självklarhet, och vi alla ställer
              oss bakom det, om nu högeralliansen menar något med att könsdiskriminerande
              reklam inte är önskvärd i ett samhälle och strävar efter ökad
              jämställdhet mellan könen och alla människors lika värde. Eller
              är det åter bara tomma ord från högeralliansen? Ja, det verkar
              så. Ni säger ju nej till varje förslag som kan bidra till att
              det på sikt sker en förändring till ett samhälle där vi slipper
              könsdiskriminerande reklam. Många med mig undrar varför ni säger
              nej och varför ni vill avslå våra motioner?
            </seg>
          </u>
          <note type="speaker" n="4e763c19">
            Anf. 175 MAGDALENA ANDERSSON (M):
          </note>
          <u who="Q4935870" xml:id="i-e2035d1b7ef6374f-0" n="79cbfc0d">
            <seg n="91f4427b">
              Herr talman! Nix-telefon vilken välsignelse för oss som inte
              vill bli uppvaktade morgon, middag och kväll från olika pigga
              försäljare av allehanda ting! Det finns en annan nixtjänst, nämligen
              Nix-adressat, där konsumenter kan meddela att man inte vill finnas
              med på adresslistor som säljs i marknadsföringssyfte.
            </seg>
            <seg n="7fc0254b">
              Det finns överenskommelser som gör att vi kan slippa få kommersiell
              direktreklam i våra brevlådor om vi markerar dem på ett visst
              sätt för att tala om att vi vill avstå från det. Det är frivilliga
              överenskommelser.
            </seg>
            <seg n="1ccf902c">
              I svensk lag är inte ångerrätt reglerad annat än för hem- och
              distansförsäljning. Det tror man kanske inte därför att vi är
              vana vid att man kan ångra sig och veta om att bara man kommer
              inom en vecka kan man lämna tillbaka. Men det är frivilliga överenskommelser
              om öppet köp mellan personen och affären. Det kan man kalla sedvänja.
            </seg>
            <seg n="93f1e81f">
              I frivillighetens namn finns i stället en överenskommelse om
              regler som gäller för näringsidkare. Den har gjorts av Svensk
              Handel, Sveriges Callcenterförening och Swedma och gäller etiska
              regler vid samtal till näringsidkare. Detta är en egenåtgärd från
              branschen.
            </seg>
            <seg n="e962588e">
              Det finns andra egenåtgärder. Det handlar till exempel om fakturaskojeri,
              där Svensk Handel på sin egen webbplats lagt ut uppgifter om företag
              som är oseriösa, en varningslista. Där kan man också få råd hur
              man går vidare om man fått en bluffaktura. Kreditupplysningsföretaget
              UC samverkar med Svensk Handel och registrerar inte uppgifter
              om betalningsförelägganden mot juridiska personer om de finns
              med på Svensk Handels varningslista en egenåtgärd.
            </seg>
            <seg n="933d3ff9">
              Ytterligare en egenåtgärd handlar om vidareförsäljning av evenemangsbiljetter.
              Där har branschen själv sökt att begränsa problemen med att biljetter
              säljs vidare till överpriser. Numer kan man sällan förboka utan
              måste betala direkt, och biljetter till de allra största evenemangen
              säljs inte genom biljettombud.
            </seg>
            <seg n="900c898b">
              När det gäller reklam finns ett antal egenåtgärder från branschen
              själv. Internationella Handelskammaren, ICC, har ställt upp särskilda
              regler för reklam som riktar sig till barn. Stiftelsen Reklamombudsmannen
              som instiftades den 1 januari 2009, den är bara två år gammal,
              är näringslivets egenåtgärdskansli. Den ska främja en hög etisk
              standard, precis det vi vill ha, inom reklam och marknadsföring.
              Det handlar om reklam som riktar sig till barn men också könsdiskriminerande
              reklam. Man kan vända sig till RO med klagomål på reklam som är
              oetisk eller på annat sätt strider mot god marknadsföringsetik.
            </seg>
            <seg n="67934b27">
              Herr talman! Jag nämner alla dessa egenåtgärder för att påminna
              om att frivilliga överenskommelser och åtgärder är möjliga och
              att de nästan alltid är bättre än att behöva ta till lagstiftning.
              Det är också utskottets majoritets ställningstagande på många
              av de områden som berörs i detta motionsbetänkande.
            </seg>
            <seg n="d8992de8">
              Herr talman! För oss som arbetar i civilutskottet är frågor om
              konsumenträttigheter en återkommande fråga, inte minst för att
              det är en av de frågor som Europeiska kommissionen arbetar med.
              Så sent som i dag har vi i utskottet fått information om hur långt
              man har kommit med ett gemensamt europeiskt konsumentregelverk.
              En hel del återstår i det arbetet, men många av de frågor som
              tas upp i detta motionsbetänkande kommer så småningom att bemötas
              i det förslag som vi så här långt vet kommer att bli resultatet.
              Ett enda exempel är frågan om ångerrätt vid gatuförsäljning, något
              som behandlas i detta betänkande och som behandlas på EU-nivå
              i det direktiv vi har att se fram emot framöver.
            </seg>
            <seg n="be1255e0">
              Visst är det många som ser fram mot enhetliga bestämmelser i
              hela EU om konsumenternas rättigheter, och visst borde det vara
              välkommet för både konsumenter och näringsidkare. Tänk dig möjligheten
              att sälja produkter till konsumenter i 27 olika länder på samma
              sätt som i hemlandet, med samma standard och samma villkor och
              med samma informationsmaterial. Tänk vad det skulle underlätta
              för alla näringsidkare! Och visst är det mycket lättare att vara
              konsument om man vet att det är samma skydd och samma regelverk
              var man än handlar. Förtroendet för den viktiga gränsöverskridande
              handeln kommer att öka i takt med harmonisering på en hög konsumentskyddsnivå.
            </seg>
          </u>
          <note n="1933aa35">
            Jag avslutar, herr talman, med att yrka bifall till utskottets
            förslag och avslag på samtliga reservationer.
          </note>
          <note type="speaker" n="cfc17b5b">
            Anf. 176 JAN LINDHOLM (MP) replik:
          </note>
          <u who="Q5956750" xml:id="i-99e84ce155679a2e-1" n="c088b209">
            <seg n="1339278c">
              Herr talman! Magdalena Andersson började med att på ett väldigt
              bra sätt beskriva precis det som jag själv tog upp: Vi har i vårt
              land en grundläggande princip som innebär att den som marknadsför
              har rätten på sin sida och den som är utsatt för marknadsföringen
              hela tiden måste gå i försvarsställning. Visst har vi en mängd
              olika Nixregister, som Magdalena Andersson beskrev väldigt väl.
              Det finns en hel del egenåtgärder som man kan vidta.
            </seg>
            <seg n="069e005f">
              Men man kan diskutera om det är rätt grundsyn. Visst, så ser
              det ut i dag i vårt land, och det gör det väl i de flesta länder.
              Men vi står inför en situation där vi måste försöka effektivisera
              och göra våra liv lite smartare. Vi måste försöka se till att
              vi sparar energi. Vi måste spara på råvaror och resurser. Vi är
              snart sju miljarder människor på jorden, och fler verkar det bli.
              Då gäller det att tänka efter före och vara lite smartare.
            </seg>
            <seg n="49308969">
              Jag tror att det alltid är smartare att stämma i bäcken. Det
              är smartare att ingripa före. Därför tycker jag att det vore mycket
              bättre om vi hade den omvända presumtionen när det gäller friheten
              att sprida sitt budskap till hem och hushåll. Det borde inte vara
              så fritt. Vi kan i stället ha en norm som säger till exempel att
              jag som konsument kan fylla i eller kryssa i någonting när jag
              går till butiken och handlar. De som jag har kryssat för kan då
              få skicka information till mitt hem, min telefon eller något sådant.
              På det sättet skulle vi både minska den skada som vi menar att
              överdriven marknadsföring medför och även göra mycket annan nytta.
              Vad säger Magdalena Andersson om det?
            </seg>
          </u>
          <note type="speaker" n="9c9fad4e">
            Anf. 177 MAGDALENA ANDERSSON (M) replik:
          </note>
          <u who="Q4935870" xml:id="i-e2035d1b7ef6374f-1" n="79cbfc0d">
            <seg n="82d41abf">
              Herr talman! Det är intressant att höra Jans filosoferande i
              denna fråga. Jag inser att vi har olika världsbilder. I min värld
              finns det fria, växande och levande företag. Det finns också möjligheter
              att berätta om att man har produkter och tjänster som man vill
              erbjuda en marknad. Och tänk, vi tror att det är bra! Vi tror
              att det är bra att konsumenter får veta att det finns alternativ.
            </seg>
            <seg n="9629d5bd">
              Jag är inte alls så säker på att det i den allra bästa av världar
              ska finnas en sorts mjölk eller tandkräm eller vad nu Jan Lindholm
              tycker är riktigt, utan jag tror att det är ganska bra om man
              själv kan välja förskola, skola, kläder, skor, musik och vad man
              vill. I det ingår att den som levererar tjänster och varor också
              måste ha en chans att berätta om det.
            </seg>
            <seg n="2a19963f">
              Det är viktigt att man som konsument är kritisk. Det tror jag
              att vi måste lära oss att vara på ett helt annat sätt. Skolan
              har en oerhört stor och viktig uppgift i att lära ungdomar att
              vara kritiska och själva kunna fatta beslut, även om de är obekväma.
              Föräldrarna har ett viktigt arbete, skolan också. Men det egna
              beslutet måste man fatta själv.
            </seg>
          </u>
          <note type="speaker" n="f0f87a36">
            Anf. 178 JAN LINDHOLM (MP) replik:
          </note>
          <u who="Q5956750" xml:id="i-99e84ce155679a2e-2" n="c088b209">
            <seg n="ce92c647">
              Herr talman! Nu valde Magdalena Andersson som vanligt att inte
              svara på frågan, utan tala om något helt annat. Jag förstår inte
              varför man ska kasta mig i ansiktet att jag skulle påstå att det
              ska finnas bara en tandkrämssort eller någonting sådant. Jag har
              inte pratat om att företag inte skulle få finnas som fria företag
              på marknaden och kunna växa och expandera eller om möjligheten
              att skapa nya företag och så vidare. Det har självklart ingenting
              med denna fråga att göra.
            </seg>
            <seg n="8412ce8d">
              Jag pratar om hemmet som en fredad zon, där jag som boende ska
              ha en möjlighet att styra reklamflödet för att freda mig och mina
              barn i våra konsumentval. Hemmet är någonting annat än det offentliga
              rummet. Jag har ingenting emot att det sitter reklamskyltar på
              fastigheterna. Jag sade till exempel att det skulle kunna gå till
              så att man när man besöker en butik kan kryssa för det man önskar.
              Det kan vara så att det finns speciella ställen där man går in
              och väljer. Man kan göra det från hemmet också i och för sig.
              Det kan göras på olika sätt. Marknaden måste naturligtvis själv
              hitta på de olika formerna för hur konsumenterna ska välja att
              tala om att de accepterar att deras hem sköljs över med 100 kilo
              per vecka, dag eller månad eller vad det nu är.
            </seg>
            <seg n="d19c8c2a">
              Jag förespråkar den omvända presumtionen, att jag som konsument
              inte måste inta försvarsställning utan öppnar dörren. Det är två
              olika synsätt på hur man betraktar hemmet. Det påminner mig starkt
              om de bostadspolitiska debatter där jag deltar. För regeringssidan
              är en bostad inte ett hem utan en investering. Det är bara det
              man pratar om i den debatten. Det hör inte hemma här, men i grunden
              har vi väldigt olika syn på vad hemmet är. Det skulle vara intressant
              om ni från er sida kunde fundera över om det finns någon artskillnad
              mellan hemmet och resten av vårt samhälle. Jag hoppas att vi kan
              hålla det lite sakligare än den ganska grova anklagelse vi hörde
              i förra repliken.
            </seg>
          </u>
          <note type="speaker" n="2a370c23">
            Anf. 179 MAGDALENA ANDERSSON (M) replik:
          </note>
          <u who="Q4935870" xml:id="i-e2035d1b7ef6374f-2" n="79cbfc0d">
            <seg n="b27d7431">
              Herr talman! Jag ska försöka förtydliga lite av det jag sade
              i min förra replik. Jag tror inte att vi kommer att bli av med
              reklam som företeelse. Vi kommer inte att bli av med marknadsföring
              som företeelse heller. Jag missuppfattade möjligtvis Jan Lindholms
              första replik. Jag uppfattade det som att Jan Lindholm inte vill
              ha det över huvud taget.
            </seg>
            <seg n="f95ecf21">
              Vi har i dag ett bra system där vi kan tala om att vi inte är
              intresserade. Personuppgiftslagen när det gäller dataregister
              är också väldigt bra. Man kan inte lägga in personer i ett register
              och sätta ständig adressering till dem om inte de som personer
              varit med och sagt ja till att finnas i det registret. Det är
              lite grann som Jan Lindholms tanke i detta. Jag kan instämma i
              att det har varit bra och fungerar på ett mycket bra sätt.
            </seg>
            <seg n="a59cf399">
              Hemmet är självklart för alla den viktigaste platsen för retreat.
              Om man inte har hemmet som sin egen allra viktigaste plats klarar
              man inte av ett bra liv i samhället i övrigt. Men jag tror inte
              att vi kan komma till den ideala värld där det inte finns någon
              reklam som riktas till oss i brevlådor om vi inte har sagt ifrån.
              Jag tycker att det är ett alldeles utmärkt sätt att tala om per
              Nix-Telefon, Nix adresserat, Nixbrevlådor och vad vi vill att
              man inte vill ha det och tackar nej. Sedan har vi en skyldighet
              att samtala med våra barn och berätta att vi alla har ett eget
              ansvar att fatta våra egna beslut.
            </seg>
          </u>
          <note type="speaker" n="cadbd9c5">
            Anf. 180 PER LODENIUS (C):
          </note>
          <u who="Q5962258" xml:id="i-6bf3f8ce2bbdbed8-0" n="f209ebd6">
            <seg n="796c5bef">
              Herr talman! Vi är alla konsumenter, och vi vet att det inte
              alltid är alldeles enkelt i dagens snabbt föränderliga samhälle.
              Det enorma utbudet av varor, tjänster, erbjudanden, telefonförsäljning
              och sist men inte minst Internet skapar givetvis möjligheter men
              ställer också stora krav på den enskilde konsumenten.
            </seg>
            <seg n="5f4a2237">
              Den snabba teknikutvecklingen och tillgängligheten innebär både
              möjligheter och ett stort ansvar. Vi måste exempelvis vara noga
              med vilka uppgifter vi lämnar ut, hur vi förvarar våra bankkort,
              hur vi använder våra koder och att vi betalar fakturor som är
              riktiga. Samtidigt måste man också konstatera att dagens marknad
              ger enorma möjligheter till både bra och billiga varor.
            </seg>
            <seg n="afe4f929">
              I valrörelsen ställde intresseorganisationen Sveriges Konsumenter
              frågan hur vårt parti säkerställer att det blir en fungerande
              konkurrens och ett bra konsumentskydd även på omreglerade och
              konkurrensutsatta marknader.
            </seg>
            <seg n="464ad36a">
              Givetvis är ett bra konsumentskydd viktigt, men frågan kan jag
              tycka är något felställd. Det finns inget som tyder på att konsumenten
              skulle bli mer gynnad på en starkt reglerad marknad eller för
              den delen i branscher där endast en försäljare av en vara eller
              tjänst förekommer. Jag är övertygad om att konsumenten i en överreglerad
              marknad blir lidande i form av sämre service och högre priser.
              Detsamma gäller när en marknad domineras av ett fåtal aktörer
              som gör upp sinsemellan för att till exempel hålla priserna uppe.
            </seg>
            <seg n="5048b4bb">
              Det är en kraftfull konkurrenslagstiftning som gör skillnad.
              Den ska skapa förutsättningar för en god och sund konkurrens som
              i sin tur gagnar konsumenten som då kan göra verkliga val. Det
              är i detta sammanhang också viktigt att påpeka och lyfta fram
              att det finns otroligt mycket konsumentinformation att hämta på
              olika nätsajter och inom andra forum. Det gäller att se möjligheterna
              och ta del av de verktyg som finns.
            </seg>
            <seg n="5600ade9">
              Jag vill också lyfta fram Konsumentverket som en aktiv aktör
              som tydligt ställer sig på konsumentens sida.
            </seg>
            <seg n="fc1090b3">
              Herr talman! Jag vill ta upp lagstiftningen om telefonförsäljning.
              Den är i dag huvudsakligen utformad för enskilda konsumenters
              skydd. Distans- och hemförsäljningslagen är enligt min uppfattning
              en effektiv lag för att göra ingående av avtal per telefon mindre
              dramatiskt för konsumenten. Reglerna i distans- och hemförsäljningslagen
              kan dock inte användas när köparen är en näringsidkare. I dessa
              relationer anses parterna i princip vara jämbördiga och då har
              respektive part att slå vakt om sina egna intressen utan att staten
              ska gripa in med alltför mycket skyddslagstiftning.
            </seg>
            <seg n="95da4706">
              Erfarenheter från småföretagare och föreningar visar emellertid
              att skyddet inte räcker till då oseriös telefonförsäljning förekommer.
              Även om det stora flertalet telefonförsäljningsföretag bedrivs
              på ett seriöst sätt finns det en grupp företag som ägnar sig åt
              mer eller mindre omfattande oseriös verksamhet. Det kan handla
              om allt från fakturaskojerier till användande av oetiska försäljningsmetoder.
            </seg>
            <seg n="5a174356">
              I en motion i dagens betänkande finns förslaget att ångerrätten
              även införs mellan näringsidkare. Jag kan tycka det är ett bra
              förslag, inte minst i de fall där telefonförsäljare klart och
              tydligt har utnyttjat den i praktiken svagare småföretagaren eller
              föreningsaktive som varken har tid eller möjlighet att driva fall
              när oetiska försäljningsmetoder förekommer. Men som det betänkande
              vi i dag debatterar redovisar har en frivillig branschöverenskommelse
              för att lösa problem ingåtts mellan Svensk Handel, Sveriges Callcenter
              Förening och Swedma. Överenskommelsen innebär att man inför en
              ångervecka, vilket är nytt när det gäller handel mellan företag
              i Sverige.
            </seg>
            <seg n="c8abfb8a">
              Det kan alltså konstateras att branschen i detta fall vidtagit
              åtgärder som ligger i linje med delar av motionsönskemålen.
            </seg>
            <seg n="f90021b7">
              Herr talman! Diskussionen om åtgärder mot reklam riktad till
              barn ser jag som särskilt viktig i dagens debatt. Vikten av återhållsamhet
              och hänsynstagande vid marknadsföring till barn är vi nog alla
              överens om. Inte minst behöver detta lyftas fram i tider då det
              kommersiella trycket ökar på våra barn.
            </seg>
            <seg n="c06bb175">
              I dag är det närmast omöjligt att helt undvika reklam som på
              något sätt är riktad till just barn. De flesta vuxna har genom
              bland annat erfarenhet skaffat sig förmågan att urskilja reklam
              som just reklam. Barn har ett helt annat utgångsläge. Samtidigt
              har också barn i dag större ekonomiska resurser än någonsin tidigare.
              Barn är också väldigt aktiva inte minst på Internet, där ett köp
              aldrig är längre bort än en knapptryckning.
            </seg>
            <seg n="f9527ed1">
              Barnreklam är visserligen inte någon ny företeelse. Tävlingar,
              hälsopåståenden, leksaker och roliga figurer har använts för att
              nå ut till barn åtminstone sedan 1950-talet. Men företeelsen har
              blivit vanligare i Sverige och har på senare år exploderat på
              just Internet. Nya metoder och nya kanaler ställer också nya krav
              på hur vi utformar reglerna för reklam till barn.
            </seg>
            <seg n="0ef2c559">
              Vänsterpartiet föreslår i sin motion i ljuset av detta ytterligare
              åtgärder i fråga om reklam som riktas till unga. Bland annat föreslår
              man att en regel införs i marknadsföringslagen som ålägger näringsidkare
              att beakta barns utsatthet i kommersiella sammanhang.
            </seg>
            <seg n="4f4f8c55">
              När riksdagen har att ta ställning till sådana förslag är det
              givetvis viktigt att redan gällande lagar och regler beaktas.
              Som exempel kan jag nämna 2008 års marknadsföringslag där direktivet
              om otillbörliga affärsmetoder har genomförts. Där räknas till
              exempel direkta köpuppmaningar riktade till barn som en otillbörlig
              affärsmetod. Dessutom har de nordiska konsumentombudsmännen inlett
              en granskning av marknadsförningen i sociala medier, och då särskilt
              av den marknadsföring som riktas till barn.
            </seg>
            <seg n="492db8d2">
              Egenvärdet ligger trots allt inte i att skapa fler lagar och
              regler. Det viktiga är, som jag ser det, att skydda barnen, och
              det bör i första hand ske genom att se till att dagens regelverk
              används, fungerar och följs upp.
            </seg>
            <seg n="3b420851">
              När det gäller motionsyrkandet om att regeringen bör ge en lämplig
              myndighet i uppdrag att fortlöpande följa upp reklam som riktar
              sig till barn vill jag, precis som utskottet gör i sin skrivning,
              påminna om att Konsumentverket och Konsumentombudsmannen har ett
              tillsynsansvar över att bestämmelserna i marknadsföringslagen
              följs. Uppdraget som efterlyses ligger alltså redan hos en befintlig
              myndighet.
            </seg>
            <seg n="34ff9d10">
              Dessutom tar också näringslivet självt bland annat genom sin
              stiftelse Reklamombudsmannen ansvar för att följa upp om det förekommer
              oetisk reklam.
            </seg>
            <seg n="0568d700">
              Det jag vill säga är att vi redan i dag har verktyg som bör och
              ska användas för barnens bästa. Rättsläget säger också att barns
              naturliga godtrogenhet inte får utnyttjas. Särskilt höga krav
              ställs på marknadsföringens ärlighet och hederlighet.
            </seg>
            <seg n="8c129a8b">
              Internationellt sett har Sverige en restriktiv attityd till marknadsföring
              riktad till barn. Det tycker jag att vi ska fortsätta att ha.
              Och när reglerna kringgås ska de befintliga verktygen användas
              med full kraft.
            </seg>
            <seg n="a71071f9">
              Bland lagarna är marknadsföringslagen central, men specialregler
              finns också i andra lagar, som alkohollagen och radio- och tv-lagen.
              Tv är ett starkt påverkande medium, och många barn tittar mycket
              på tv. Mot den bakgrunden är det avgörande att regler finns för
              att skydda barn mot tv-reklamens effekter. I Sverige regleras
              alltså denna fråga i radio- och tv-lagen, som säger att reklam
              i en tv-sändning inte får syfta till att fånga uppmärksamheten
              hos barn under tolv år. Samtidigt anses reklam som strider mot
              detta förbud också enligt marknadsföringslagen vara otillbörlig
              reklam.
            </seg>
            <seg n="92a37fb8">
              I Europa är synen på tv-reklam riktad till barn starkt skiftande.
              I många länder ses reklam för barn närmast som en självklarhet.
              Därför är det inte förvånande att det svenska förbudet vid flera
              tillfällen har varit uppe för bedömning i EG-domstolen.
            </seg>
            <seg n="3fe12e8f">
              Jag står bakom den svenska grundinställningen att barn behöver
              ett särskilt skydd och anser att det är viktigt att vi i EU agerar
              för att Sverige ska kunna behålla förbudet mot reklam riktad till
              barn.
            </seg>
            <seg n="87231e4c">
              Herr talman! Jag är mycket angelägen om att gällande lagstiftning
              följs och att den reklam som riktar sig till barn prövas mot de
              lagar, regler och uttalanden från näringslivet som redan finns.
            </seg>
            <seg n="c0da1673">
              Med detta vill jag yrka bifall till utskottets förslag och avslag
              på motionerna.
            </seg>
          </u>
          <note n="9ebce3c6">
            Överläggningen var härmed avslutad.
          </note>
          <note n="078695bc">
            19 § JO som nationellt besöksorgan enligt Opcat
          </note>
          <note n="6cbbf527">
            Föredrogs
          </note>
          <note n="55ec3cf7">
            Andre vice talmannen konstaterade att ingen talare var anmäld.
          </note>
          <note n="021be4a1">
            20 § Rapport från kommissionen om subsidiaritet och proportionalitet
          </note>
          <note n="6cbbf527">
            Föredrogs
          </note>
          <note n="55ec3cf7">
            Andre vice talmannen konstaterade att ingen talare var anmäld.
          </note>
          <note n="668abb42">
            21 § Bordläggning
          </note>
          <note n="7d337b5c">
            Anmäldes och bordlades
          </note>
          <note n="dcdb3ba2">
            22 § Anmälan om interpellationer
          </note>
          <note n="b9699e92">
            Anmäldes att följande interpellationer framställts
          </note>
          <note n="18482ce7">
            den 17 mars
          </note>
          <note n="bfc31735">
            Ann-Kristine Johansson
          </note>
          <note n="0407f842">
            Maria Stenberg
          </note>
          <note n="4abe6660">
            Johan Andersson
          </note>
          <note n="643fab74">
            Raimo Pärssinen
          </note>
          <note n="2bdc9841">
            Veronica Palm
          </note>
          <note n="252a2f73">
            Interpellationerna redovisas i bilaga som fogats till riksdagens
            snabbprotokoll tisdagen den 29 mars.
          </note>
          <note n="b9cae04a">
            23 § Anmälan om frågor för skriftliga svar
          </note>
          <note n="7f23f4d5">
            Anmäldes att följande frågor för skriftliga svar framställts
          </note>
          <note n="18482ce7">
            den 17 mars
          </note>
          <note n="eddad5d7">
            Jens Holm
          </note>
          <note n="25b520c3">
            Ulla Andersson
          </note>
          <note n="eddad5d7">
            Jens Holm
          </note>
          <note n="93bdafd3">
            Lars Mejern Larsson
          </note>
          <note n="cd65c3c6">
            Eva-Lena Jansson
          </note>
          <note n="1b89d289">
            Christina Oskarsson
          </note>
          <note n="fbd3a48b">
            Tomas Eneroth
          </note>
          <note n="5533a75c">
            Frågorna redovisas i bilaga som fogats till riksdagens snabbprotokoll
            tisdagen den 29 mars.
          </note>
          <note n="d0c09cd4">
            24 § Anmälan om skriftliga svar på frågor
          </note>
          <note n="9f1c5e0b">
            Anmäldes att skriftliga svar på följande frågor inkommit
          </note>
          <note n="18482ce7">
            den 17 mars
          </note>
          <note n="25b520c3">
            Ulla Andersson
          </note>
          <note n="7952102f">
            Anders Karlsson
          </note>
          <note n="804b19a9">
            Fredrik Olovsson
          </note>
          <note n="ef9629cb">
            Peter Persson
          </note>
          <note n="7efdf59e">
            Hans Olsson
          </note>
          <note n="7efdf59e">
            Hans Olsson
          </note>
          <note n="70a777e3">
            Svaren redovisas i bilaga som fogats till riksdagens snabbprotokoll
            tisdagen den 29 mars.
          </note>
          <note n="acadc3f7">
            25 § Kammaren åtskildes kl. 21.18.
          </note>
          <note n="3d3839ce">
            Förhandlingarna leddes
          </note>
          <note n="52ea5301">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
