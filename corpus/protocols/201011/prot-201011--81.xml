<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201011</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--81</head>
          <docDate when="2011-04-01">2011-04-01</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2010/11:81
          </note>
          <note>
            Fredagen den 1 april
          </note>
          <note>
            Kl. 09:00 - 15:21
          </note>
          <note>
            1 § Anmälan om sammansatt utrikes- och försvarsutskott
          </note>
          <note>
            Från sammansatta utrikes- och försvarsutskottet hade följande
            promemoria inkommit:
          </note>
          <note>
            Sammansatt utrikes- och försvarsutskott
          </note>
          <note>
            Utrikesutskottet och försvarsutskottet har jämlikt riksdagsordningen
            4 kap. 8 § i separata beslut den 31 mars 2011 överenskommit att
            genom deputerade i sammansatt utskott gemensamt bereda propositionen
            2010/11:111 Svenskt deltagande i den internationella militära
            insatsen i Libyen .
          </note>
          <note>
            Till deputerade och suppleanter i det sammansatta utskottet har
            utsetts de i bifogade förteckning upptagna riksdagsledamöterna.
          </note>
          <note>
            Det sammansatta utskottet, som benämns Sammansatta utrikes- och
            försvarsutskottet (UFöU), har vid konstituerande sammanträde den
            31 mars 2011 utsett följande presidium:
          </note>
          <note>
            Urban Ahlin (S), ordförande
          </note>
          <note>
            Cecilia Widegren (M), vice ordförande
          </note>
          <note>
            Martin Brothén
          </note>
          <note>
            Ingemar Wahlberg
          </note>
          <note>
            Bilagan hade följande lydelse:
          </note>
          <note>
            Ledamöter och suppleanter i sammansatta utrikes- och försvarsutskottet
            (UFöU)
          </note>
          <note>
            Ledamöter
          </note>
          <note>
            Suppleanter
          </note>
          <note>
            Ledamöter
          </note>
          <note>
            Suppleanter
          </note>
          <note>
            Promemorian lades till handlingarna.
          </note>
          <note>
            2 § Svenskt deltagande i den internationella militära insatsen
            i Libyen
          </note>
          <note>
            Föredrogs
          </note>
          <note>
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note type="speaker">
            Anf. 1 MIKAEL JANSSON (SD):
          </note>
          <u xml:id="i-bf93f9058da7f206-0" next="i-bf93f9058da7f206-25" who="Q563289">
            <seg>
              Fru talman! Jag yrkar bifall till Sverigedemokraternas reservation.
            </seg>
          </u>
          <u xml:id="i-bf93f9058da7f206-1" prev="i-bf93f9058da7f206-0" who="Q563289">
            <seg>
              Regeringen har i en proposition till riksdagen begärt att få
              skicka åtta JAS Gripen till Libyen för att under Natokommando
              hjälpa till att upprätthålla säkerhetsrådets flygförbud. Det goda
              syftet är att skydda civilbefolkningen undan de inbördes striderna.
            </seg>
          </u>
          <u xml:id="i-bf93f9058da7f206-2" prev="i-bf93f9058da7f206-0" who="Q563289">
            <seg>
              Mot det goda syftet har jag inget att invända. Jag har heller
              inget att invända mot möjligheten att lyckas med den primära uppgiften
              att patrullera en ruta av Libyens luftrum. Få tror annat än att
              det svenska flygvapnet är moget att lösa den tilldelade uppgiften.
              JAS Gripen är inte prövat i strid men står sig bra i internationella
              övningar, vilket också våra piloter gör. Vår stridsförmåga är
              där. Men vi äger också något annat en vilja att respektera dem
              som vi ska hjälpa.
            </seg>
          </u>
          <u xml:id="i-bf93f9058da7f206-3" prev="i-bf93f9058da7f206-0" who="Q563289">
            <seg>
              Nationer och folk som utsätts för intervention med bringande
              av fred och säkerhet som motiv måste behandlas med respekt och
              förståelse. Vi måste kunna se förloppet även med deras glasögon.
              All svensk militär utomlands är genomsyrad av denna seriösa och
              viktiga syn.
            </seg>
          </u>
          <u xml:id="i-bf93f9058da7f206-4" prev="i-bf93f9058da7f206-0" who="Q563289">
            <seg>
              Jag har själv haft möjlighet att besöka den svenska truppen i
              Afghanistan och blev där djupt imponerad av hur genomtänkt och
              smart vår militär agerade. Tanken är där från början till slut
              att afghanerna själva ska växa in i rollen att lösa sin egen säkerhet.
              Varje svensk soldat i ISAF jobbar för detta mål, men segern i
              Afghanistan måste i slutändan bli en civil seger.
            </seg>
          </u>
          <u xml:id="i-bf93f9058da7f206-5" prev="i-bf93f9058da7f206-0" who="Q563289">
            <seg>
              Den internationella insatsen i Afghanistan har varit enorm. Men
              den sanna och bestående segern beror på om demokrati och rättsväsen
              kan uppstå. Hur det ska gå i Afghanistan vet vi inte än.
            </seg>
          </u>
          <u xml:id="i-bf93f9058da7f206-6" prev="i-bf93f9058da7f206-0" who="Q563289">
            <seg>
              Libyen är en annan nöt att knäcka. Där är den internationella
              insatsen i sin början. Den svenska militären meddelar klokt att
              våld utöver uppgiften ska undvikas i flyginsatsen i Libyen. Om
              svenska plan beskjuts från marken ska de om möjligt vika undan
              och endast om det är absolut nödvändigt i försvarsstrid slå mot
              angriparen på marken.
            </seg>
          </u>
          <u xml:id="i-bf93f9058da7f206-7" prev="i-bf93f9058da7f206-0" who="Q563289">
            <seg>
              Med detta sagt om den kloka svenska militära strategin måste
              jag säga att min syn på USA:s internationella insatser är en helt
              annan. USA har en övertro på att det går att bomba fram det man
              vill. I den andan har vi sett Natos flygstridskrafter verka i
              Libyen mot markmål tillhörande den ena sidan i konflikten. Ett
              stort antal tomahawkrobotar har också avfyrats med motsvarande
              effekt. Så ser Natos insatser i Libyen ut för tillfället.
            </seg>
          </u>
          <u xml:id="i-bf93f9058da7f206-8" prev="i-bf93f9058da7f206-0" who="Q563289">
            <seg>
              Utskottets förslag, som vi sverigedemokrater har reserverat oss
              mot, vilar på föreställningen att Sverige kan delta i Natos insats
              utan att göras ansvarig för markangreppen. Vi anser att detta
              synsätt är omöjligt.
            </seg>
          </u>
          <u xml:id="i-bf93f9058da7f206-9" prev="i-bf93f9058da7f206-0" who="Q563289">
            <seg>
              Natos insats är en helhet vari vi kommer att ingå. Sköter vi
              patrullering i luften frigör vi resurser för andra att beskjuta
              markmål.
            </seg>
          </u>
          <u xml:id="i-bf93f9058da7f206-10" prev="i-bf93f9058da7f206-0" who="Q563289">
            <seg>
              Fru talman! Är vi redo att ta fullt ansvar för Natoinsatsen i
              Libyen? Röstar vi för utskottets förslag har vi axlat detta ansvar.
            </seg>
          </u>
          <u xml:id="i-bf93f9058da7f206-11" prev="i-bf93f9058da7f206-0" who="Q563289">
            <seg>
              Det är omöjligt att diskutera konflikten i Libyen utan att åtminstone
              som hastigast beröra regionens historia. Som vi kan se är ju rebellerna
              baserade i den östra delen av landet medan Gaddafi verkar ha sina
              baser och sitt stöd i den västra delen. Detta går tillbaka på
              den historiska utvecklingen av Libyen som land.
            </seg>
          </u>
          <u xml:id="i-bf93f9058da7f206-12" prev="i-bf93f9058da7f206-0" who="Q563289">
            <seg>
              Ursprungligen var Libyen länge uppdelat i två tre regioner som
              styrdes av Osmanska riket och blev inte ett land innan det fascistiska
              Italien slog ihop hela landet till en italiensk koloni 1934. Efter
              andra världskriget delades Libyen kortvarigt igen, innan det nuvarande
              Libyen bildades.
            </seg>
          </u>
          <u xml:id="i-bf93f9058da7f206-13" prev="i-bf93f9058da7f206-0" who="Q563289">
            <seg>
              Poängen här är att Libyen är ett land med regioner som har en
              lång historia av att verka separat. Muammar Gaddafi själv har
              sitt ursprung i Tripolitanien, som västra Libyen egentligen heter,
              och när han gjorde sin militärkupp på 60-talet gjorde han den
              mot kung Idris, som hade sitt stöd i Cyrenaika, vilket är det
              verkliga namnet på östra Libyen. Den gamla kungens klan har fortfarande
              visst stöd i Cyrenaika, och den flagga som rebellerna använder
              sig av är det gamla kungadömets flagga.
            </seg>
          </u>
          <u xml:id="i-bf93f9058da7f206-14" prev="i-bf93f9058da7f206-0" who="Q563289">
            <seg>
              Detta leder oss fram till slutsatsen att det tråkigt nog finns
              dåliga förutsättningar för en fredlig utveckling för alla libyer
              eftersom det är långt ifrån säkert att alla ens känner sig lojala
              mot staten Libyen. I själva verket är Libyen ett land som präglas
              av komplicerade lojaliteter mot klanhövdingar av olika slag och
              minnen av gamla konflikter mellan kungadömet och kuppmakaren Gaddafi.
              Detta återspeglas också i rebellsidans sammansättning.
            </seg>
          </u>
          <u xml:id="i-bf93f9058da7f206-15" prev="i-bf93f9058da7f206-0" who="Q563289">
            <seg>
              På rebellsidan trängs en blandning av avhoppade Gaddafisupportrar,
              deserterade militärer och klanhövdingar som sett sin chans till
              inflytande. Där finns förvisso en del genuina demokratiaktivister
              men också grupperingar av islamistiska libyer som har slagits
              mot USA i såväl Afghanistan som Irak. Därför måste man ställa
              sig frågan: Vilka är det egentligen vi hjälper i Libyen?
            </seg>
          </u>
          <u xml:id="i-bf93f9058da7f206-16" prev="i-bf93f9058da7f206-0" who="Q563289">
            <seg>
              Det är oerhört naivt att tro att det är så enkelt som att striden
              står mellan gott och ont, mellan den nattsvarte skurken Gaddafi
              och ljusets riddarvakt på rebellsidan. Så enkelt är det aldrig.
            </seg>
          </u>
          <u xml:id="i-bf93f9058da7f206-17" prev="i-bf93f9058da7f206-0" who="Q563289">
            <seg>
              Man ska inte förutsätta att en lyckosam utveckling automatiskt
              skulle materialisera sig även om Gaddafi skulle avgå i denna stund.
              Även om rebellsidan skulle bilda regering omedelbart skulle problemen
              inte sluta där. Strider mellan olika klangrupper skulle fortsätta.
              Rebellsidan har inte egentlig kontroll över sina stridande, och
              stora mängder vapen från de tömda vapenförråden är nu i omlopp.
              Är det någon som tror att de gamla al-Qaidakämparna på rebellsidan
              bara kommer att gå till förråden och lägga tillbaka dem?
            </seg>
          </u>
          <u xml:id="i-bf93f9058da7f206-18" prev="i-bf93f9058da7f206-0" who="Q563289">
            <seg>
              Svaret på frågan är att vi inte vet. Ingen vet vad som kommer
              att bli resultatet av det pågående inbördeskriget eller vem och
              vilka som kommer att bli de styrande i landet, men en sak är säker:
              Libyen kommer att lida under lång tid framöver.
            </seg>
          </u>
          <u xml:id="i-bf93f9058da7f206-19" prev="i-bf93f9058da7f206-0" who="Q563289">
            <seg>
              Fru talman! Vad har vi för rätt att tillsammans med Nato ta ställning
              i ett inbördeskrig genom ensidigt bombardemang? Ryssland, Kina
              och Tyskland lade ned sina röster i säkerhetsrådet angående flygförbudet.
              Vad vet vi som inte Ryssland, Kina och Tyskland vet om situationen?
            </seg>
          </u>
          <u xml:id="i-bf93f9058da7f206-20" prev="i-bf93f9058da7f206-0" who="Q563289">
            <seg>
              Tanken är att libyerna ska sköta sig själva efter flygbombningarna,
              och någon ockupationsstyrka ska inte föras in för att stabilisera
              och säkra landet. USA vill inte eller har inte råd.
            </seg>
          </u>
          <u xml:id="i-bf93f9058da7f206-21" prev="i-bf93f9058da7f206-0" who="Q563289">
            <seg>
              Med allt detta sagt vill jag poängtera att Sverigedemokraterna
              inte i princip är mot fredsbevarade eller fredsskapande insatser.
            </seg>
          </u>
          <u xml:id="i-bf93f9058da7f206-22" prev="i-bf93f9058da7f206-0" who="Q563289">
            <seg>
              Vi vill däremot peka på två saker:
            </seg>
          </u>
          <u xml:id="i-bf93f9058da7f206-23" prev="i-bf93f9058da7f206-0" who="Q563289">
            <seg>
              I fallet Libyen finns ingen tydlig civil målbild. Rebellsidan,
              som beskrivs som bättre än den fallande regimen, har ingen vald
              ledning eller programförklaring.
            </seg>
          </u>
          <u xml:id="i-bf93f9058da7f206-24" prev="i-bf93f9058da7f206-0" who="Q563289">
            <seg>
              Beslut om militära insatser är tunga och irreversibla. Jag kan
              därför förstå att utrikesminister Carl Bildt inte ville ta ställning
              snabbt eller spontant när Libyenkrisen först växte fram. Kanske
              var det utrikesministerns klokaste ord när utrikesministern talade
              om att inte stödja den ena eller den andra.
            </seg>
          </u>
          <u xml:id="i-bf93f9058da7f206-25" prev="i-bf93f9058da7f206-0" who="Q563289">
            <seg>
              Fru talman! Utvecklingen är att vi följer EU och snart Nato förutsättningslöst.
            </seg>
          </u>
          <note type="speaker">
            Anf. 2 URBAN AHLIN (S):
          </note>
          <u xml:id="i-bf93f9058da7f206-26" next="i-bf93f9058da7f206-49" who="Q3369220">
            <seg>
              Fru talman! Låt mig få börja med att yrka bifall till förslaget
              i det sammansatta utrikes- och förvarsutskottets betänkande om
              deltagande i den internationella insatsen i Libyen.
            </seg>
          </u>
          <u xml:id="i-bf93f9058da7f206-27" prev="i-bf93f9058da7f206-26" who="Q3369220">
            <seg>
              Jag vill också påminna riksdagen om att det är Sveriges riksdag
              som fattar besluten när vi skickar svenska soldater till internationella
              insatser. Det är unikt att det är på det sättet. I de flesta andra
              länder i världen är det en regering som fattar beslutet att skicka
              ut soldater. Det betyder att ansvaret ligger på oss riksdagsledamöter
              att noggrant och nogsamt gå igenom förutsättningarna och villkoren
              innan vi sänder ut soldaterna. Det är oss det åligger.
            </seg>
          </u>
          <u xml:id="i-bf93f9058da7f206-28" prev="i-bf93f9058da7f206-26" who="Q3369220">
            <seg>
              Det är bra att vi har en sådan ordning i Sverige. Jag vill inte
              komma till en sådan situation där en regering med en knapp majoritet
              i denna kammare skickar ut svenska soldater i omvärlden, och jag
              vill inte ha en situation där en knapp majoritet i denna kammare
              skickar ut soldater i omvärlden. Därför finns ett intresse från
              både oppositionens sida och regeringens sida att hitta en gemensam
              ståndpunkt och på det sättet ha ett brett stöd för de kvinnor
              och män som vi skickar ut i internationella insatser.
            </seg>
          </u>
          <u xml:id="i-bf93f9058da7f206-29" prev="i-bf93f9058da7f206-26" who="Q3369220">
            <seg>
              Det är exakt det vi har nått. I en diskussion och en förhandling
              mellan regeringen och oppositionen har vi kommit fram till denna
              proposition och detta betänkande där vi med en oerhört stor majoritet
              i Sveriges riksdag är beredda att bidra till att skydda civila
              i Libyen. Vi ska känna tacksamhet och stolthet över de svenska
              kvinnor och män som är beredda att göra en internationell insats
              i världen för att skydda civila människor. Det är värt att påminnas
              om en dag som denna när vi som har ansvaret för att skicka ut
              dessa kvinnor och män i farliga uppdrag fattar beslutet.
            </seg>
          </u>
          <u xml:id="i-bf93f9058da7f206-30" prev="i-bf93f9058da7f206-26" who="Q3369220">
            <seg>
              För några veckor sedan hukade Benghazis befolkning under hotet
              från Gaddafi om massiv vedergällning. Kackerlackorna skulle krossas,
              och pansarkolonnerna var på väg mot Benghazi. Hela världen såg
              och förstod: Här står vi inför ett blodbad. En galen diktator
              är beredd att använda sitt flygvapen, sin militär och sina elitförband
              för att krossa sin civilbefolkning. Vi var många som höll andan
              och hoppades att Förenta nationernas säkerhetsråd skulle kunna
              samla sig för att fatta ett beslut. Det gjorde det.
            </seg>
          </u>
          <u xml:id="i-bf93f9058da7f206-31" prev="i-bf93f9058da7f206-26" who="Q3369220">
            <seg>
              Jag vill i denna kammare sända en tacksamhet till Kina och Ryssland
              som avstod i säkerhetsrådet för att låta en säkerhetsresolution
              gå igenom som hindrade ett blodbad på människorna i Benghazi.
              Det är ett kvalitativt steg i folkrätten att Förenta nationernas
              säkerhetsråd på detta sätt ingriper när civila hotas av landets
              egen regim. Det är det vi brukar tala om som ansvar att skydda.
            </seg>
          </u>
          <u xml:id="i-bf93f9058da7f206-32" prev="i-bf93f9058da7f206-26" who="Q3369220">
            <seg>
              I denna kammare har det funnits ett otroligt starkt stöd för
              att Förenta nationerna ska gå i den riktningen och inte bara bry
              sig om staters säkerhet utan om individers säkerhet. Det var just
              det som Förenta nationernas säkerhetsråd gjorde när man utvecklade
              folkrätten och nu såg till att vi kan agera för att stoppa en
              massaker på civila. Det är oerhört positivt att det har skett.
            </seg>
          </u>
          <u xml:id="i-bf93f9058da7f206-33" prev="i-bf93f9058da7f206-26" who="Q3369220">
            <seg>
              Det var naturligtvis oerhört positivt att slakten på civila i
              Benghazi stoppades även om klockan var en minut i tolv.
            </seg>
          </u>
          <u xml:id="i-bf93f9058da7f206-34" prev="i-bf93f9058da7f206-26" who="Q3369220">
            <seg>
              FN har antagit en resolution som innehåller tre delar, nämligen
            </seg>
          </u>
          <u xml:id="i-bf93f9058da7f206-35" prev="i-bf93f9058da7f206-26" who="Q3369220">
            <seg>
              Vi har i en diskussion med regeringen kommit fram till att vi
              ska vara med i den del som handlar om en flygförbudszon. Vi socialdemokrater
              krävde för flera veckor sedan att Sverige skulle vara aktivt pådrivande
              i den internationella debatten och pressa på Förenta nationerna
              om behovet av en flygförbudszon. Vi såg det uppenbara hotet från
              Gaddafi att han var beredd att begå våld mot sin egen befolkning.
            </seg>
          </u>
          <u xml:id="i-bf93f9058da7f206-36" prev="i-bf93f9058da7f206-26" who="Q3369220">
            <seg>
              Det är bra att vi har kommit dit. Vi ställer upp i Sverige när
              FN kallar för att skydda civila. Det är en svensk tradition. Jag
              hörde den föregående talaren här tala om att vi inte borde lägga
              oss i detta. Det är tämligen osvenskt. I Sverige har vi en tradition
              av att när Förenta nationerna samlar sig och ber medlemsstaterna
              om hjälp för att skydda människor i nöd i världen är Sverige ett
              av de länder som ställer sig först i kön. Vi är beredda att bidra.
              Den hållning som föregående talare hade är tämligen osvensk.
            </seg>
          </u>
          <u xml:id="i-bf93f9058da7f206-37" prev="i-bf93f9058da7f206-26" who="Q3369220">
            <seg>
              Det har varit en diskussion i medierna efter att propositionen
              blev känd om de begränsningar som finns i den svenska insatsen.
              Vi säger att planen inte ska få angripa markmål. Låt mig förklara
              varför jag tycker att det är lämpligt att vi har ett sådant förbehåll
              i den här insatsen.
            </seg>
          </u>
          <u xml:id="i-bf93f9058da7f206-38" prev="i-bf93f9058da7f206-26" who="Q3369220">
            <seg>
              Jag tror att alla och envar förstår vilket trubbigt instrument
              det är att agera flygvapen. Sker någonting felaktigt får det oerhörda
              konsekvenser. Frågan är: Är vi ledamöter här beredda att ta den
              risken och lägga det ansvaret i händerna på piloterna? Vi vet
              inte hur alla målen ser ut. Vi vet att vi har att göra med en
              diktator av Gaddafis kaliber som är beredd att gå väldigt långt
              för att ändra den internationella opinionen.
            </seg>
          </u>
          <u xml:id="i-bf93f9058da7f206-39" prev="i-bf93f9058da7f206-26" who="Q3369220">
            <seg>
              Det är det absolut viktigaste argumentet för oss. Men det finns
              ett till. Det är det jag sade. Jag är oerhört tacksam över att
              Förenta nationerna har tagit detta kvalitativa steg och utvecklat
              folkrätten till ansvar att skydda. Det har inte varit ett lätt
              beslut för Kina och Ryssland som i alla andra tidigare fall har
              påtalat att detta är interna angelägenheter som omvärlden inte
              ska lägga sig i. Men de avstod den här gången. De lät en stark
              resolution passera som gör att omvärlden har rätt att agera.
            </seg>
          </u>
          <u xml:id="i-bf93f9058da7f206-40" prev="i-bf93f9058da7f206-26" who="Q3369220">
            <seg>
              Jag menar att det är oerhört väsentligt att vi håller oss inom
              det mandat som Förenta nationerna har slagit fast. Det vore förödande
              för framtiden om säkerhetsrådets permanenta medlemmar känner att
              mandatet utnyttjades till mer än vad mandatet gav mandat till.
              Vi ska ärligt talat våga säga att en del av de bombningar som
              i dag pågår tangerar vad FN-mandatet ger tillstånd till.
            </seg>
          </u>
          <u xml:id="i-bf93f9058da7f206-41" prev="i-bf93f9058da7f206-26" who="Q3369220">
            <seg>
              Det handlade om att ge skydd till civila som står under hot.
              En del av de bombningar som jag ser i dag är jag lite tveksam
              till om de verkligen utgör ett direkt hot mot civila. Jag menar
              att det är smartare av Sverige att ställa sig ordentligt inom
              FN-mandatet och inte äventyra det. Vi vill inte ha en situation
              där Kina och Ryssland i framtiden när något liknande händer säger:
              Förra gången vi släppte igenom en FN-resolution utnyttjade Nato,
              västvärlden och EU det för att göra någonting som vi inte ville.
            </seg>
          </u>
          <u xml:id="i-bf93f9058da7f206-42" prev="i-bf93f9058da7f206-26" who="Q3369220">
            <seg>
              Det är rimligt att vi har satt ett förbehåll: Inga attacker på
              markmål. Flygvapen är ett väldigt trubbigt instrument, och det
              kan få oerhörda konsekvenser. Vi slår vakt om FN-mandatet och
              är glada över att FN har tagit ett kvalitativt steg för att utveckla
              folkrätten.
            </seg>
          </u>
          <u xml:id="i-bf93f9058da7f206-43" prev="i-bf93f9058da7f206-26" who="Q3369220">
            <seg>
              Anders Fogh Rasmussen, Natos generalsekreterare, var här i går
              och var väldigt tydlig med vad insatsen handlar om. Det handlar
              inte om att vi ska beväpna någon sida. Det handlar om att vi ska
              se till att det inte blir någon beväpning, det vill säga att vapenembargot
              ska upprätthållas. Det handlar inte om att skydda civila på den
              ena eller den andra sidan, utan det handlar om att skydda civila.
              Det är exakt vad det går ut på. Om det är så att det är Gaddafitrogna
              som begår övergrepp på civila ska omvärlden reagera. Om det är
              rebellerna som begår övergrepp på civila ska omvärlden också reagera.
              Det är vad FN-mandatet handlar om.
            </seg>
          </u>
          <u xml:id="i-bf93f9058da7f206-44" prev="i-bf93f9058da7f206-26" who="Q3369220">
            <seg>
              Detta är naturligtvis ingen lätt situation och inget lätt beslut
              för oss att fatta. Det finns inte en militär lösning på situationen
              i Libyen. Det måste självklart komma fram en politisk dialog.
              Det måste vara libyerna själva som bestämmer sig för hur de vill
              utveckla sitt samhälle. Dit är det långt. Det vi nu borde fokusera
              på är att se till att stridigheterna upphör och få i gång en politisk
              dialog och få in det humanitära biståndet, vilket är oerhört svårt
              när situationen ser ut som den gör. Men det måste in.
            </seg>
          </u>
          <u xml:id="i-bf93f9058da7f206-45" prev="i-bf93f9058da7f206-26" who="Q3369220">
            <seg>
              Carl Bildt har mycket riktigt pekat på detta vid Londonkonferensen.
              75 procent av all mat som finns i Libyen är importerad. Människor
              i Misrata lever just nu under enormt svåra förhållanden, där ingen
              hjälp kommer in. Vi måste fokusera på att få in det humanitära
              stödet.
            </seg>
          </u>
          <u xml:id="i-bf93f9058da7f206-46" prev="i-bf93f9058da7f206-26" who="Q3369220">
            <seg>
              Den europeiska unionen måste fundera långsiktigt på hur vår relation
              till Nordafrika ska vara. Alltför länge har den präglats av den
              kontraproduktiva politiken, det vill säga att vi stöder stabiliteten
              och dessa diktatorer därför att de hjälper oss med att stoppa
              flyktingströmmar och med att bekämpa islamistiska extremister.
            </seg>
          </u>
          <u xml:id="i-bf93f9058da7f206-47" prev="i-bf93f9058da7f206-26" who="Q3369220">
            <seg>
              Detta har inte varit en långsiktig lösning. Vad Europeiska unionen
              måste förstå är att Medelhavet är vårt Rio Grande, där människor
              i rangliga båtar tar sig från fattigdom och hopplöshet i norra
              Afrika till Europa. De dör på vägen och sköljs upp på Kanarieöarnas
              stränder.
            </seg>
          </u>
          <u xml:id="i-bf93f9058da7f206-48" prev="i-bf93f9058da7f206-26" who="Q3369220">
            <seg>
              EU är inte långsiktigt hållbart med en sådan välfärdsklyfta till
              våra grannländer söder om Europeiska unionen. För att komma till
              rätta med det handlar det inte om Frontex, kustbevakningar och
              höga stängsel. Det handlar om att få en social och ekonomisk utveckling
              i norra Afrika. Och hur gör vi det, då? Vi gör det genom att uppfylla
              de löften som vi redan har gett om frihandelsområden. Vi gör det
              genom att se till att reformera vår jordbrukspolitik, där vi slutar
              med exportsubventioner och importhinder och låter deras bönder
              exportera sina varor till oss. Vi gör det genom att ändra vår
              handelspolitik så att det blir en rättvis handel där de har möjlighet
              att konkurrera på lika villkor med oss.
            </seg>
          </u>
          <u xml:id="i-bf93f9058da7f206-49" prev="i-bf93f9058da7f206-26" who="Q3369220">
            <seg>
              Det är det enda sättet att få till en social och ekonomisk utveckling
              som i längden kommer att vara fruktbar för oss och fruktbar för
              det nordafrikanska folket. Det finns inte någon militär lösning
              på den situation vi ser nu, utan det krävs en mer rättvis politik
              i världen.
            </seg>
          </u>
          <note type="speaker">
            Anf. 3 CECILIA WIDEGREN (M):
          </note>
          <u xml:id="i-bf93f9058da7f206-50" next="i-bf93f9058da7f206-66" who="Q4990451">
            <seg>
              Fru talman! Moderaterna och alliansregeringen välkomnar den breda
              uppslutning som finns här inne i Sveriges riksdag kring det beslut
              som vi ska fatta om ett par timmar. Det ger särskilt stor legitimitet
              till beslutet och en otroligt tydlig signal till de män och kvinnor
              som tar på sig uppgiften att utföra uppdraget. Det är en signal
              som de får från svenska folket via oss valda ledamöter av Sveriges
              riksdag ett fullt stöd. Och det spelar roll.
            </seg>
          </u>
          <u xml:id="i-bf93f9058da7f206-51" prev="i-bf93f9058da7f206-50" who="Q4990451">
            <seg>
              För några veckor sedan var jag tillsammans med representanter
              från alla riksdagens partier på plats i Afghanistan och samtalade
              med våra svenska soldater där. Det är kvinnor och män som har
              valt att riskera sina liv för att säkra andras fred och säkerhet.
              I deras ögon betyder de breda politiska uppgörelserna gällande
              insatser som deras och den som nu påbörjas i Libyen väldigt mycket
              inte bara för dem själva utan självfallet också för deras familjer,
              deras anhöriga och de samhällen som de kommer ifrån.
            </seg>
          </u>
          <note>
            Fru talman! Jag yrkar bifall till propositionen och till utskottets
            förslag i betänkandet i dess helhet.
          </note>
          <u xml:id="i-bf93f9058da7f206-52" prev="i-bf93f9058da7f206-50" who="Q4990451">
            <seg>
              Fru talman! Riksdagen har i dag att besluta om att sända ytterligare
              svenska män och kvinnor för att främja fred och säkerhet och för
              att skydda medmänniskor som utsätts för våld och övergrepp. Beslut
              som dessa är bland de mest betydelsefulla och svåraste som vi
              har att fatta i riksdagen.
            </seg>
          </u>
          <u xml:id="i-bf93f9058da7f206-53" prev="i-bf93f9058da7f206-50" who="Q4990451">
            <seg>
              Jag vill börja med att understryka vår uppskattning för det som
              våra svenska soldater, officerare och även civila på plats gör
              varje dag. De tar en risk när de bidrar till andras fred och säkerhet
              i Afghanistan, i Kosovo, nu också i Libyen och på många andra
              platser där vi befinner oss. Vi här hemma har all anledning att
              vara stolta, som Urban Ahlin sade.
            </seg>
          </u>
          <u xml:id="i-bf93f9058da7f206-54" prev="i-bf93f9058da7f206-50" who="Q4990451">
            <seg>
              Fru talman! Alla kan nu bevittna kampen för demokratins möjligheter
              i Nordafrika, denna kamp som ges ett ansikte av kämpande och flyende
              människor från till exempel Libyen. Det är en historisk utveckling
              som vi bevittnar och en utveckling som har ett högt pris i form
              av död och lidande. I Libyen ser vi en alltmer desperat regim
              som i stället för att värna sin befolkning våldför sig på civila
              människor med till synes urskillningslöst våld. Sverige kan inte
              stå passivt inför detta.
            </seg>
          </u>
          <u xml:id="i-bf93f9058da7f206-55" prev="i-bf93f9058da7f206-50" who="Q4990451">
            <seg>
              Fru talman! Sverige har ett ansvar för att bidra till fred och
              säkerhet i vår omvärld. Sverige har också ett ansvar för att skydda
              människor som hotas. När FN beslutar att ingripa och när vi har
              förmåga att göra det ska vi ställa upp. Ett verktyg som nu gör
              detta möjligt är den nordiska snabbinsatsstyrkan, NBG, som just
              nu står till EU:s förfogande under svensk ledning. Detta är en
              förmåga som Sverige har byggt upp under en längre tid och en förmåga
              som till del nu kommer att användas via den flygenhet som främst
              utgår från Kallinge i Blekinge. I dag kommer vi att fatta beslut
              om att skicka i väg denna styrka.
            </seg>
          </u>
          <u xml:id="i-bf93f9058da7f206-56" prev="i-bf93f9058da7f206-50" who="Q4990451">
            <seg>
              Den nordiska snabbinsatsstyrka som Sverige nu leder har gjort
              detta möjligt. Sverige tar sitt ansvar genom Försvarsmaktens pågående
              militära insatser. Sverige tar sitt ansvar också genom ett omfattande
              utvecklings- och biståndsprogram. Sverige tar genom att fatta
              detta beslut även sitt ansvar för Libyen och Libyens befolkning.
            </seg>
          </u>
          <u xml:id="i-bf93f9058da7f206-57" prev="i-bf93f9058da7f206-50" who="Q4990451">
            <seg>
              Fru talman! Sverige har redan bidragit med flyginsatser i Libyen,
              bland annat genom Herculesplan från Såtenäs i Västergötland som
              har varit nere och evakuerat svenskar. Det handlar också om akuta
              humanitära insatser för att hjälpa människor att fly från Libyen.
              Senast nu i veckan var man ett stöd för Myndigheten för samhällsskydd
              och beredskap när man flög in kontorsmoduler som ska vara till
              för uppbyggnaden av kommande räddningsinsatser.
            </seg>
          </u>
          <u xml:id="i-bf93f9058da7f206-58" prev="i-bf93f9058da7f206-50" who="Q4990451">
            <seg>
              Fru talman! Sverige är inte neutralt. Vi är för demokrati och
              vi är mot diktatur. Vi är för mänskliga rättigheter och vi är
              mot förtryck.
            </seg>
          </u>
          <u xml:id="i-bf93f9058da7f206-59" prev="i-bf93f9058da7f206-50" who="Q4990451">
            <seg>
              Det svenska militära bidraget ska bestå av en styrka om högst
              åtta stridsflygplan av typen JAS 39 Gripen som aktivt deltar i
              insatsen. Det gäller också ett transportflygplan av modell Hercules
              med lufttankningsförmåga samt spanings- och stödresurser. Utöver
              detta kommer stabsofficerare att placeras på plats på olika nivåer
              som är relevanta i Natos organisation. Det svenska bidraget kommer
              att uppgå till 130 personer högst 250 totalt i längst tre månader
              med insats i två månader.
            </seg>
          </u>
          <u xml:id="i-bf93f9058da7f206-60" prev="i-bf93f9058da7f206-50" who="Q4990451">
            <seg>
              Fru talman! Det är av vikt att betona att grunden för insatsen
              är FN:s resolution 1973. Där uppmanar Förenta nationerna medlemsstaterna
              att bistå med alla nödvändiga medel när det gäller att skydda
              civila i Libyen och att inrätta och upprätthålla en flygförbudszon
              över Libyen. Ledningen av operationen blev klar och verkställdes
              i går. Det är Nato som leder. Nu vet vi vem som leder.
            </seg>
          </u>
          <u xml:id="i-bf93f9058da7f206-61" prev="i-bf93f9058da7f206-50" who="Q4990451">
            <seg>
              Efter överläggningar med oppositionen har vi enats om att begränsa
              den svenska insatsen till att tillsammans med andra upprätthålla
              flygförbudszonen över Libyen. Det innebär i realiteten att den
              svenska insatsen inte kommer att tillåtas medverka i stridsinsatser
              mot mål på marken.
            </seg>
          </u>
          <u xml:id="i-bf93f9058da7f206-62" prev="i-bf93f9058da7f206-50" who="Q4990451">
            <seg>
              Fru talman! Debatten om Sveriges engagemang i Libyen har ensidigt
              kommit att fokusera på de militära insatserna och förmågan från
              flygvapnet. Därför är det viktigt att betona också det humanitära
              stöd som Sverige bidrar med. Jag har redan nämnt transportflyget.
              Det handlar även om Sidas insatser med omkring 50 miljoner kronor
              för humanitär hjälp. Vi ger också ett stöd via andra viktiga FN-organ
              till Libyen, i och utanför Libyen.
            </seg>
          </u>
          <u xml:id="i-bf93f9058da7f206-63" prev="i-bf93f9058da7f206-50" who="Q4990451">
            <seg>
              Sveriges och det internationella samfundets gemensamma insatser
              för att skydda den libyska befolkningen är på intet sätt en lösning
              på konflikten i landet. En förutsättning för att fred och demokrati
              ska utvecklas är en politisk process. EU och Sverige ska självfallet
              göra vad vi kan för att stödja en sådan process, men grunden för
              en sådan är det libyska folket.
            </seg>
          </u>
          <u xml:id="i-bf93f9058da7f206-64" prev="i-bf93f9058da7f206-50" who="Q4990451">
            <seg>
              Avslutningsvis, fru talman: Det riksdagen beslutar om i dag är
              historiskt för Sverige. En mycket bred överenskommelse och uppgörelse
              har gjorts i riksdagen. Det är också första gången Sverige kommer
              att göra en insats internationellt med svenskt stridsflyg i form
              av JAS 39 Gripen. Vi använder nu stridsflyg för första gången
              sedan 60-talet i annan insats.
            </seg>
          </u>
          <u xml:id="i-bf93f9058da7f206-65" prev="i-bf93f9058da7f206-50" who="Q4990451">
            <seg>
              Detta är möjligt tack vare att Gripen är ett väl kvalificerat
              flygplan och även nu fullt ut Natointeroperabelt. Det har underlättats
              av att Sverige har övat tillsammans med andra länder i bland annat
              Red Flag och Loyal Arrow. Det är också möjligt tack vare att Sverige
              just nu leder den nordiska stridsgruppen med den aktuella ingående
              flygenheten.
            </seg>
          </u>
          <u xml:id="i-bf93f9058da7f206-66" prev="i-bf93f9058da7f206-50" who="Q4990451">
            <seg>
              Fru talman! Det breda politiska stödet i riksdagen har varit
              helt avgörande. Gripen och personalen kommer nu att göra en insats
              i Libyen för att värna civilbefolkningens säkerhet i enlighet
              med FN:s mandat.
            </seg>
          </u>
          <note type="speaker">
            Anf. 4 BODIL CEBALLOS (MP):
          </note>
          <u xml:id="i-bf93f9058da7f206-67" next="i-bf93f9058da7f206-86" who="Q4942281">
            <seg>
              Fru talman! FN:s resolution 1973 visar att världssamfundet tar
              ansvar. Den visar med sin tydlighet att världen inte accepterar
              att härskare begår brott mot sin egen befolkning och mot mänskligheten
              och att den viktigaste uppgiften är att skydda människor, inte
              länder. Den handlar om att rädda många människors liv, inte om
              att hjälpa en galen härskare att behålla makten.
            </seg>
          </u>
          <u xml:id="i-bf93f9058da7f206-68" prev="i-bf93f9058da7f206-67" who="Q4942281">
            <seg>
              Miljöpartiet välkomnar att FN tar steg för steg mot ett nytt
              tänkande, det vill säga att sätta människors säkerhet före territoriell
              säkerhet. Vi agerade för en flygförbudszon i Libyen och välkomnar
              FN:s resolution.
            </seg>
          </u>
          <u xml:id="i-bf93f9058da7f206-69" prev="i-bf93f9058da7f206-67" who="Q4942281">
            <seg>
              Fru talman! Säkerhetsrådets beslut att skydda Libyens befolkning
              mot den härskare som kallar dem kackerlackor och råttor är historiskt.
              Resolutionen visar att den i FN-sammanhang nya uppgiften skyldighet
              att skydda inte bara är vackra ord på ett papper utan att världssamfundet
              faktiskt inte tolererar att civila slaktas. Även om resolutionen
              inte avskräckt Gaddafi från att fortsätta att jaga råttor hus
              för hus kanske andra likasinnade härskare drar öronen åt sig i
              framtiden innan de attackerar den egna befolkningen. Jag tänker
              på andra aktuella exempel som Syrien, Bahrain och Jemen, för att
              nämna några.
            </seg>
          </u>
          <u xml:id="i-bf93f9058da7f206-70" prev="i-bf93f9058da7f206-67" who="Q4942281">
            <seg>
              Gaddafi fick alla chanser att rätta in sig i ledet efter flera
              resolutioner och att sluta attackera sin befolkning. Han valde
              och väljer en annan väg, som vi alla vet. Och svaret har inte
              låtit vänta på sig. Den 17 mars stod vi inför en annalkande humanitär
              katastrof. Att Gaddafis flyg och andra stridskrafter snabbt slogs
              ut räddade många människors liv. Vi slapp se ett blodbad utspela
              sig mitt framför ögonen på oss i Benghazi med sina 700 000 invånare.
              Det är dock långt ifrån slut ännu, och var detta hamnar i slutänden
              kan vi inte förutse.
            </seg>
          </u>
          <u xml:id="i-bf93f9058da7f206-71" prev="i-bf93f9058da7f206-67" who="Q4942281">
            <seg>
              Fru talman! Efter resolutionens antagande natten till den 18
              mars har det pågått diskussioner om vad Sverige ska bistå med.
              Såvitt jag förstått råder det full enighet här i kammaren om att
              vi ska bistå på ett eller annat sätt. Vi i Miljöpartiet har från
              första stund sagt att vi tar ställning den dag ett förslag från
              regeringen kommer. Vi har också sagt att det är viktigt att länderna
              i närområdet är delaktiga och att de länder som försett Gaddafi
              med vapen bör ta ett extra stort ansvar.
            </seg>
          </u>
          <u xml:id="i-bf93f9058da7f206-72" prev="i-bf93f9058da7f206-67" who="Q4942281">
            <seg>
              Resolutionstexten utgår från en nära samverkan med Arabförbundet,
              och vi har också fått bekräftat att denna samverkan fungerar.
              Om länder som sålt vapen tar ansvar är svårare att säga. Ryssland
              förlorade en stororder på 4 miljarder dollar på grund av vapenembargot,
              och det kan förstås vara en bidragande orsak till motspänstigheten
              att rösta för resolutionen. Det kanske inte är så roligt att bli
              nedskjuten av sina egna vapen. Det kan man ju tänka sig.
            </seg>
          </u>
          <u xml:id="i-bf93f9058da7f206-73" prev="i-bf93f9058da7f206-67" who="Q4942281">
            <seg>
              Just i Libyenfallet verkar det inte finnas några svenska vapen
              sålda från Sverige utan bara sådana som kommit dit på avvägar.
              Vi har däremot sålt vapen till många av länderna runt omkring
              som knappast heller kan kallas för demokratier och där brott mot
              de mänskliga rättigheterna är mer regel än undantag och varifrån
              vapen kan leta sig in i Libyen. Att sälja vapen är alltid fel
              och ännu mer fel när det sker till diktatorer. Det tål att sägas
              om och om igen trots att den svenska vapenindustrin och exporten
              ger många arbetstillfällen och exportinkomster i Sverige. Det
              är nog mer tur än skicklighet att vi slipper stå här med skammen
              över att ha sålt övervakningsutrustning till Libyen efter den
              uppmärksammade ministerresan för några år sedan.
            </seg>
          </u>
          <u xml:id="i-bf93f9058da7f206-74" prev="i-bf93f9058da7f206-67" who="Q4942281">
            <seg>
              Fru talman! Nu har Sverige fått en förfrågan, och vi har regeringens
              förslag och det gemensamma utskottets betänkande på bordet. Vi
              kommer strax att besluta att Sverige ska delta med högst åtta
              JAS-plan, ett Herculesplan och ett spaningsplan. Planen ska delta
              i att upprätthålla den av FN i resolutionen antagna flygförbudszonen.
              Sverige är inte ensamt om denna begränsning, utan Tyskland och
              Turkiet gör den också. Uppdraget baserar sig på ett tydligt FN-mandat
              som Nato fått i uppdrag att leda från den 31 mars.
            </seg>
          </u>
          <u xml:id="i-bf93f9058da7f206-75" prev="i-bf93f9058da7f206-67" who="Q4942281">
            <seg>
              För oss i Miljöpartiet är det av avgörande betydelse att uppdraget
              håller sig inom ramarna för resolutionstexten med tanke på de
              utsvävningar vissa länder föreslagit och med tanke på att det
              annars kan leda till att vetot kommer att användas nästa gång
              en uppgift att skydda civila kommer till FN:s säkerhetsråd. Bland
              annat Ryssland protesterade mot de första attackerna som de ansåg
              låg utanför resolutionstextens ram. Att gå utanför resolutionstexten
              är en farlig väg att gå. Vi har dock fått försäkringar från Natochefen
              om att inga övertolkningar av resolutionen, som till exempel införsel
              av vapen till någon av parterna, kommer att göras. Uppdraget handlar
              om att skydda civila.
            </seg>
          </u>
          <u xml:id="i-bf93f9058da7f206-76" prev="i-bf93f9058da7f206-67" who="Q4942281">
            <seg>
              Vi i Miljöpartiet är starka anhängare av FN och anser alltid
              att de militära insatser vi deltar i ska ha ett tydligt FN-mandat.
              I det här fallet är det ett mycket tydligt FN-mandat och en tydlig
              avgränsning i uppdraget. Vi motsätter oss därför inte förslaget,
              och detta trots att Miljöpartiet är ett parti som tror på icke-våld
              som metod till förändring. För oss är fred inte bara målet utan
              också vägen.
            </seg>
          </u>
          <u xml:id="i-bf93f9058da7f206-77" prev="i-bf93f9058da7f206-67" who="Q4942281">
            <seg>
              I Tunisien och Egypten var icke-våld vägen till frihet. I flera
              länder i området finns hoppet om frihet med grund i icke-våld,
              det vill säga fredliga demonstrationer, fortfarande kvar trots
              regimernas brutala motangrepp. Även i Libyen började det med icke-våldsmetoder,
              men de möttes av en man som inte verkar styras av någon som helst
              logik och som kanske egentligen allra mest skulle behöva behandling
              för diverse psykiska åkommor. Icke-våld som metod biter uppenbarligen
              inte på Gaddafi.
            </seg>
          </u>
          <u xml:id="i-bf93f9058da7f206-78" prev="i-bf93f9058da7f206-67" who="Q4942281">
            <seg>
              Fru talman! Att Sveriges insats skulle bestå av JAS-plan kom
              dock som en överraskning. Både Carl Bildt och Fredrik Reinfeldt
              talade tidigare om behoven av helt andra insatser, till exempel
              logistik och insatser av mer humanitär karaktär. Vi delade deras
              uppfattning.
            </seg>
          </u>
          <u xml:id="i-bf93f9058da7f206-79" prev="i-bf93f9058da7f206-67" who="Q4942281">
            <seg>
              På det EU-nämndsmöte vi hade den 18 mars fick jag uppfattningen
              att det inte fanns några som helst tankar på att skicka plan.
              Den tanken förstärks naturligtvis när man först i ett TT-meddelande
              den 24 mars kunde läsa att Bildt menade att det redan fanns tillräcklig
              flygkapacitet och sedan i onsdags kunde läsa att det inte finns
              något stort behov av svenska angrepp på marken. Det finns en överkapacitet
              av flyg. Både Norge och Sverige är militära småmakter, verkliga
              juniorpartner. Det är på det humanitära planet vi är stora, säger
              Egeland som tidigare ansvarade för FN:s humanitära bistånd.
            </seg>
          </u>
          <u xml:id="i-bf93f9058da7f206-80" prev="i-bf93f9058da7f206-67" who="Q4942281">
            <seg>
              Likaså visade tv-nyheterna i går att de humanitära behoven är
              enorma. Det råder brist på sjukvårdsutrustning, medicin och mat
              i bland annat Misrata där de civila lever under stora påfrestningar.
              Att skydda civila innebär naturligtvis inte bara att skydda dem
              mot militära attacker. Att förse människor med mat, medicin och
              andra förnödenheter är minst lika viktigt. Om alla bestämmer sig
              för att skicka plan och ingen ställer upp med de mer basala behoven,
              vad händer då? Om alla lägger sig i militärt, vem ska då vara
              neutral nog att kunna medla eller förhandla i ett senare skede
              då den politiska lösningen börjar närma sig?
            </seg>
          </u>
          <u xml:id="i-bf93f9058da7f206-81" prev="i-bf93f9058da7f206-67" who="Q4942281">
            <seg>
              För Miljöpartiets del vill jag understryka att mänskliga grundläggande
              behov måste sättas i centrum. Den humanitära hjälpen är av avgörande
              vikt för att skydda civila. Att en mängd länder cirkulerar runt
              i libyskt luftrum är inte tillräckligt. Det behövs civila insatser
              på marken också. Frågan är hur många länder som vill ta det ansvaret.
              Jag hade önskat att den svenska insatsen handlat mer om det än
              om att delta militärt. Jag tror att vi hade gjort större nytta
              för 200 miljoner med civila insatser. Det bör vara nyttan för
              det libyska folket som står i centrum. Det behövs också hjälp
              till den stora mängd flyktingar som redan lämnat eller kommer
              att lämna Libyen.
            </seg>
          </u>
          <u xml:id="i-bf93f9058da7f206-82" prev="i-bf93f9058da7f206-67" who="Q4942281">
            <seg>
              Det skulle därför vara intressant att veta varför regeringen
              gjort denna plötsliga helomvändning och om insatsen som nu görs
              kommer att innebära att de viktiga och långsiktiga humanitära
              insatserna och insatserna för att stärka den demokratiska utvecklingen
              i landet kommer att få stryka på foten. Det är sant som Egeland
              säger, att vi på det humanitära planet är en stor och erkänd internationell
              aktör. Det är vi stolta över, och jag måste erkänna att jag tycker
              att det är viktigare att Sverige vårdar sitt renommé som biståndsaktör
              än att vi försöker bli en större militär sådan.
            </seg>
          </u>
          <u xml:id="i-bf93f9058da7f206-83" prev="i-bf93f9058da7f206-67" who="Q4942281">
            <seg>
              Även på det diplomatiska planet har Sverige gott internationellt
              rykte och skulle kunna spela en stor roll för att bidra till en
              fredligare framtid i Libyen och i flera av de andra länderna i
              regionen. Diplomatin måste förstås användas även nu, parallellt
              med övriga insatser.
            </seg>
          </u>
          <u xml:id="i-bf93f9058da7f206-84" prev="i-bf93f9058da7f206-67" who="Q4942281">
            <seg>
              Fru talman! Det är lätt att vara efterklok. Den tidigare terroristklassade
              Gaddafi blev plötsligt rumsren när han lovade att stoppa flyktingströmmarna
              till Europa, på samma sätt som många andra av diktatorerna i Nordafrika
              och Mellanöstern. I svensk politik är mänskliga rättigheter ett
              honnörsord i alla deklarationer, men vi handlar med diktatorer
              och ser mellan fingrarna på deras brott mot de egna medborgarna
              om vi själva har något att vinna på att hålla tyst. Det kommer
              i längden att kosta mer än det smakar.
            </seg>
          </u>
          <u xml:id="i-bf93f9058da7f206-85" prev="i-bf93f9058da7f206-67" who="Q4942281">
            <seg>
              Det är också lätt att vara klok i tid. Miljöpartiet har alltid
              kritiserat både Gaddafi och andra diktatorer och protesterat mot
              regeringens flathet gentemot regimerna runt Medelhavet när vi
              gång efter annan påmints om de brott som begås. Regeringen tror
              att handel löser alla problem, men Gaddafi och de andra gubbarna
              har inte blivit ett dugg snällare mot sina egna befolkningar för
              att vi handlar med deras länder.
            </seg>
          </u>
          <u xml:id="i-bf93f9058da7f206-86" prev="i-bf93f9058da7f206-67" who="Q4942281">
            <seg>
              Det är dags att tänka framåt. Det kommer en dag när kriget i
              Libyen är över och landet ska byggas upp igen. Vem som kommer
              att styra då vet vi inte. Vi vet inte ens om Gaddafi i slutändan
              blir kvar. Det vi bör veta är att vi ska vara lika villiga att
              bistå civilbefolkningen med civila insatser som vi varit att bistå
              militärt. Vi måste också ta oss en ordentlig funderare vad gäller
              relationen till alla diktaturer som vi, trots vår politik för
              global utveckling, håller under armarna med hjälp av förmånliga
              EU-avtal och partnerskap.
            </seg>
          </u>
          <note>
            I detta anförande instämde Peter Rådberg (MP).
          </note>
          <note type="speaker">
            Anf. 5 FÖRSTE VICE TALMANNEN:
          </note>
          <u xml:id="i-bf93f9058da7f206-87" who="unknown">
            <seg>
              Jag får erinra åhörarna om vilka regler som gäller. Inga opinionsyttringar
              är tillåtna.
            </seg>
          </u>
          <note type="speaker">
            Anf. 6 ALLAN WIDMAN (FP):
          </note>
          <u xml:id="i-bf93f9058da7f206-88" next="i-bf93f9058da7f206-99" who="Q4731041">
            <seg>
              Fru talman! Det här är en mycket speciell dag i Sveriges riksdag.
              Som tidigare nämnts är det nästan på dagen 50 år sedan svenskt
              stridsflyg skickades till skarpa operationer utomlands. Senast
              skedde det i september 1961, och bara sju dagar efter den dåvarande
              regeringens beslut befann sig stridsflyget på väg mot operationsområdet.
            </seg>
          </u>
          <u xml:id="i-bf93f9058da7f206-89" prev="i-bf93f9058da7f206-88" who="Q4731041">
            <seg>
              Mot bakgrund av detta är det viktigt att erinra om skälen till
              att Sverige nu bidrar med förmågor till den internationella operationen
              i Libyen. Det mest uppenbara är naturligtvis att vi därigenom
              medverkar till att undvika en humanitär katastrof. Det torde vara
              uppenbart för oss alla att om inte Natoländerna USA, Storbritannien
              och Frankrike för omkring tio dagar sedan, alldeles efter FN:s
              resolution 1973, hade ingripit skulle blodbadet ha varit ett faktum.
            </seg>
          </u>
          <u xml:id="i-bf93f9058da7f206-90" prev="i-bf93f9058da7f206-88" who="Q4731041">
            <seg>
              Det är någonting helt unikt att FN nu agerar och praktiserar
              skyldigheten att skydda, att inte bara stater och internationella
              organisationer utan också enskilda människor nu är föremål, subjekt,
              i folkrätten. När någonting så unikt inträffar ligger det ett
              starkt svenskt intresse i att bidra.
            </seg>
          </u>
          <u xml:id="i-bf93f9058da7f206-91" prev="i-bf93f9058da7f206-88" who="Q4731041">
            <seg>
              Vi har under vintern och våren sett hur frihetsrörelsen upphävt
              sin röst i allt fler länder runt omkring i Mellanöstern. Det har
              kallats för den arabiska våren. Om inte världssamfundet hade ingripit
              när Muammar Gaddafi gav sig på sin egen befolkning tror jag att
              det skulle ha varit en mycket illavarslande signal till andra
              diktaturer i regionen, till Jemen, Bahrain, Syrien med flera.
            </seg>
          </u>
          <u xml:id="i-bf93f9058da7f206-92" prev="i-bf93f9058da7f206-88" who="Q4731041">
            <seg>
              Fru talman! Sveriges säkerhetspolitik, alla europeiska länders
              säkerhetspolitik, blir alltmer solidarisk. I detta ligger att
              när problem uppstår, oavsett om de är nära eller långt borta,
              har alla länder en skyldighet att hjälpa till och stödja. I och
              med att Sverige nu bidrar till det som är ett säkerhetsproblem
              söder om EU kan vi påräkna samma engagemang från alla länder i
              Europa när problemen ligger närmare oss.
            </seg>
          </u>
          <u xml:id="i-bf93f9058da7f206-93" prev="i-bf93f9058da7f206-88" who="Q4731041">
            <seg>
              Det har från många håll framförts kritik mot att FN:s ingripande
              inte har några långsiktiga och tydliga mål. Jag kan delvis instämma
              i den kritiken, men jag vill samtidigt erinra om det akuta läge
              som rådde. Enligt min mening hade världssamfundet inget att välja
              på mer än att ingripa. Varje dag som nu förflyter utan att Muammar
              Gaddafi har möjlighet att angripa sin egen befolkning är en framgång.
            </seg>
          </u>
          <u xml:id="i-bf93f9058da7f206-94" prev="i-bf93f9058da7f206-88" who="Q4731041">
            <seg>
              Glädjande nog kan vi konstatera att det sker allt fler avhopp
              från Gaddafis närmaste krets. Samtidigt vet vi att Libyen nu är
              helt isolerat. Det kommer inga förstärkningar. De förfogar inte
              över sina tillgångar. Det gäller en lång rad begränsningar för
              rörelsefriheten. Det är klart att detta över tid innebär att Gaddafis
              krafter sinar.
            </seg>
          </u>
          <u xml:id="i-bf93f9058da7f206-95" prev="i-bf93f9058da7f206-88" who="Q4731041">
            <seg>
              Fru talman! Sverige deltar inte i stridsinsatser mot marken.
              Jag vill för Folkpartiets räkning säga att jag finner detta olyckligt.
              Kärnan i resolution 1973 är att skydda civilbefolkningen. Det
              är en uppgift som i dag inte kan utföras effektivt genom att enbart
              bekämpa luftburna mål. Det finns, som Urban Ahlin var inne på,
              alltid en risk när man utför markattacker med stridsflyg att enskilda
              oskyldiga människor kan komma till skada. Jag vill dock erinra
              om att ifall alla länder resonerade på det sättet hade förmodligen
              oppositionen i Libyen redan varit utplånad.
            </seg>
          </u>
          <u xml:id="i-bf93f9058da7f206-96" prev="i-bf93f9058da7f206-88" who="Q4731041">
            <seg>
              Den relevanta fråga som jag tror att man måste ställa sig är:
              Är det Gaddafis beväpnade förband eller den internationella insatsen
              som utgör det största hotet mot den libyska civilbefolkningen?
              För mitt vidkommande är det ingen tvekan om hur den frågan bör
              besvaras. Jag beklagar de begränsningar som är satta men anser
              samtidigt att det är helt självklart att den överenskommelse som
              träffats mellan oppositionspartier och regeringen måste respekteras
              och hedras.
            </seg>
          </u>
          <u xml:id="i-bf93f9058da7f206-97" prev="i-bf93f9058da7f206-88" who="Q4731041">
            <seg>
              Fru talman! Ibland talar vi om den strategiske sergeanten i försvars-
              och säkerhetspolitiken. Det är ett uttryck för att den internationella
              operationsmiljön i dag är så komplex, så politiskt känslig, att
              det som enskilda soldater gör i de internationella operationerna
              kan få långtgående effekter på situationen i stort. Detta faktum
              har gjort att insatsregler eller, som det ibland heter, rules
              of engagement blivit allt viktigare. Det är dessa insatsregler
              som ytterst fördelar ansvaret mellan oss som sitter i denna kammare
              och fattar beslut om insatser och de enskilda soldaterna och officerarna
              ute på fältet. Av det skälet, fru talman, har utskottet betonat
              vikten av att insatsreglerna för den här operationen blir så tydliga
              att ingen militär personal ska sväva i ovisshet om gränserna för
              våldsanvändning.
            </seg>
          </u>
          <u xml:id="i-bf93f9058da7f206-98" prev="i-bf93f9058da7f206-88" who="Q4731041">
            <seg>
              I propositionen från regeringen finns inget uttryckligt förbud
              mot bekämpning av markmål. I stället väljer utskottet att referera
              till vad statsminister Fredrik Reinfeldt tidigare i veckan uttalade
              i kammaren, nämligen att någon markmålsbekämpning i realiteten
              inte ska ske. Givet detta tillägg, givet denna begränsning, anser
              jag att det hade varit mycket bra om vi tydligt angett att rätten
              till självförsvar likväl ska gälla, och ska gälla även om de hot
              som riktas mot svenska stridsflygplan kommer från marken. Jag
              tyckte att det var olyckligt att en sådan skrivning inte kom med
              i betänkandet. Jag tror att det hade varit välgörande och lett
              till att eventuella oklarheter utretts på ett tydligt sätt.
            </seg>
          </u>
          <u xml:id="i-bf93f9058da7f206-99" prev="i-bf93f9058da7f206-88" who="Q4731041">
            <seg>
              Jag får dock här nöja mig med att konstatera att enligt alla
              de informationer som har givits till det sammansatta utskottet
              gäller självförsvarsrätten för svensk militär personal, även om
              hotet kommer från marken.
            </seg>
          </u>
          <note>
            Jag yrkar bifall till förslaget i det sammansatta utskottets
            betänkande.
          </note>
          <note>
            I detta anförande instämde Karin Granbom Ellison, Roger Haddad
            och tredje vice talman Liselott Hagberg (alla FP).
          </note>
          <note type="speaker">
            Anf. 7 KERSTIN LUNDGREN (C):
          </note>
          <u xml:id="i-bf93f9058da7f206-100" next="i-bf93f9058da7f206-114" who="Q4964100">
            <seg>
              Fru talman! Människors drömmar om frihet, om att få styra sig
              själva, om demokrati och om ett bättre liv kan inte stängas inne
              och kan i längden inte förtryckas. Människorna på torgen i land
              efter land i Nordafrika är ännu ett bevis för just detta. Vi har
              sett det förut genom historien, och vi kommer att få se det igen,
              för världen är inte fri, inte demokratisk. Förtryckare härskar
              alltjämt.
            </seg>
          </u>
          <u xml:id="i-bf93f9058da7f206-101" prev="i-bf93f9058da7f206-100" who="Q4964100">
            <seg>
              Därför räds förtryckare världen över utvecklingen i Nordafrika.
              Men en sak är säker. Utvecklingen stannar inte. Utvecklingen mot
              frihet och demokrati stannar inte för tanks. Möjligen kan den
              göra en tillfällig paus.
            </seg>
          </u>
          <u xml:id="i-bf93f9058da7f206-102" prev="i-bf93f9058da7f206-100" who="Q4964100">
            <seg>
              För vår utrikes- och säkerhetspolitik är det klart att det i
              länder där förtryck och diktatur råder alltid föreligger en risk
              för oroligheter, konflikter och i förlängningen krig. Det får
              aldrig finnas något tvivel, fru talman, om var Sverige står i
              den delen. Vi ställer upp för mänskliga rättigheter, frihet och
              demokrati, mot förtryckare och diktaturer. Det finns aldrig en
              neutral hållning till mänskliga rättigheter, frihet och demokrati.
            </seg>
          </u>
          <u xml:id="i-bf93f9058da7f206-103" prev="i-bf93f9058da7f206-100" who="Q4964100">
            <seg>
              Folket i Libyen gör uppror och kräver sin frihet från undantagslagar
              och en diktator som härskat i årtionden, men möts med våld, övergrepp,
              fängslanden och död. Då krävs, fru talman, att världssamfundet
              reagerar. Från vår sida var det välkommet när FN:s säkerhetsråd
              samlade sig för att besluta om sanktioner, om krav på eldupphör,
              om att föra de övergrepp som gjorts efter att upproret började
              till den internationella brottmålsdomstolen och om sanktioner
              och frysta tillgångar mot ett antal av de personer som tillhör
              kärnan i förtrycket.
            </seg>
          </u>
          <u xml:id="i-bf93f9058da7f206-104" prev="i-bf93f9058da7f206-100" who="Q4964100">
            <seg>
              Vi var många som hörde Gaddafi tala om att han skulle följa FN
              och FN:s beslut. Men han fortsatte att angripa sitt folk, fortsatte
              att tala till sitt folk som vore de råttor, kackerlackor, drogade
              och så vidare, som han själv sade. Och tanksen fortsatte.
            </seg>
          </u>
          <u xml:id="i-bf93f9058da7f206-105" prev="i-bf93f9058da7f206-100" who="Q4964100">
            <seg>
              Vi såg alla med förskräckelse vad som skulle kunna bli följden
              när tanksen radade upp sig utanför Benghazi. Risken för att än
              en gång få uppleva det som inte fick hända efter Rwanda var överhängande.
              Det var många som förväntade sig och krävde att FN och FN:s säkerhetsråd
              skulle göra skillnad och att världssamfundet skulle ta sitt ansvar
              för att förhindra att det som inte får hända händer igen i Benghazi.
            </seg>
          </u>
          <u xml:id="i-bf93f9058da7f206-106" prev="i-bf93f9058da7f206-100" who="Q4964100">
            <seg>
              Det var med stort intresse man följde dessa timmar för att försöka
              se vad som kunde bli utfallet i FN:s säkerhetsråd. Det var ett
              unikt och viktigt beslut som togs när säkerhetsrådet bestämde
              att ge ett kapitel 7-uppdrag till sina medlemsstater för att förhindra
              brott mot mänskligheten, folkmord och blodbad i Libyen. Det var
              första gången sedan toppmötet 2005 som man kunde samla sig till
              ett sådant beslut.
            </seg>
          </u>
          <u xml:id="i-bf93f9058da7f206-107" prev="i-bf93f9058da7f206-100" who="Q4964100">
            <seg>
              Fru talman! När vi hade diskussioner i FN i höstas när jag var
              där närmade man sig begreppet skyldighet att skydda. Jag minns
              hur många som blev förskräckta, hur rädd man var för den typen
              av uttryck. De flesta länder såg detta som ett rött skynke, omöjligt
              att komma i närheten av. Detta gör det ännu större att man ändå
              kunde samla sig, och det säger någonting om hur världssamfundet
              såg på det som höll på att hända i Libyen och Benghazi. Det var
              ett beslut utan nej-röster, utan veto, och det var viktigt. Det
              var ett beslut som också hade ett tydligt stöd från arabländerna,
              inte minst genom den begäran som kommit från Arabförbundet, vilket
              var viktigt för att det skulle bli möjligt.
            </seg>
          </u>
          <u xml:id="i-bf93f9058da7f206-108" prev="i-bf93f9058da7f206-100" who="Q4964100">
            <seg>
              När Gaddafi talade om att gå från hus till hus och möta de människor
              som krävde frihet med uttryck som att de var råttor som skulle
              drivas ut, då gjorde världssamfundet skillnad. Jag måste säga
              tack till dem som snabbt var ute för att förhindra att det som
              inte fick hända hände. Utan de insatser som snabbt kom på plats
              från FN-alliansen vet vi inte vad som hade blivit fallet.
            </seg>
          </u>
          <u xml:id="i-bf93f9058da7f206-109" prev="i-bf93f9058da7f206-100" who="Q4964100">
            <seg>
              Det finns och fanns ett tydligt folkrättsligt mandat i alla delar
              för den insatsen och de insatser som nu görs, måste jag säga.
              Det handlar om att upprätthålla flygförbudszonen, att säkra vapenembargot
              och att skydda civila och civila områden. Det är ett lika starkt
              mandat i denna del som när det gäller att frysa tillgångar vid
              uppdrag till brottmålsdomstolen och att kräva tillträde för humanitära
              organisationer för att kunna rädda och skydda civila.
            </seg>
          </u>
          <u xml:id="i-bf93f9058da7f206-110" prev="i-bf93f9058da7f206-100" who="Q4964100">
            <seg>
              För Sverige, som har ett starkt engagemang för FN, för frihet
              och demokrati och för folkrätten, måste det vara självklart att
              ta ansvar för att följa säkerhetsrådets resolutioner. För Centerpartiet
              är det klart att vi ska bidra med de insatser som vi kan göra.
              Det är bra att vi i så bred enighet i dag kan ta beslut om att
              bidra med att upprätthålla en del av FN:s säkerhetsrådsbeslut
              när det gäller kapitel 7-uppdragen, nämligen att upprätthålla
              flygförbudszonen. Den insatsen är ett stöd för världssamfundet
              för att hindra brott mot mänskligheten och för att skydda civila
              i Libyen.
            </seg>
          </u>
          <u xml:id="i-bf93f9058da7f206-111" prev="i-bf93f9058da7f206-100" who="Q4964100">
            <seg>
              Från Centerpartiets sida hade vi varit beredda att gå längre
              för att skydda civila och civila områden, därför att vi ser att
              alla delar är viktiga för att upprätthålla FN:s säkerhetsrådsbeslut.
              Men vi är glada över att det finns en bred samsyn i riksdagen.
              Det är unikt med denna breda uppställning. Det är naturligtvis
              någonting som vi välkomnar. Det är fullt stöd för detta förslag
              till beslut, men också för de människor, de soldater, de personer
              som kommer att göra vårt beslut till verklighet. Det är viktigt
              att vi har haft en snabbinsatsstyrka på plats, vilket gör att
              vi inte får de långa ledtider som vi är vana vid utan fort kan
              göra skillnad.
            </seg>
          </u>
          <u xml:id="i-bf93f9058da7f206-112" prev="i-bf93f9058da7f206-100" who="Q4964100">
            <seg>
              Fru talman! Jag måste, inte minst med anledning av Allan Widmans
              kommentar, säga att det var bra att svaret på frågan om det fanns
              några juridiska oklarheter var ett entydigt nej när vi hade utskottssammanträde
              i går. Det är en viktig kunskap för den här kammaren när vi ska
              ta beslut om att sända människor på ett viktigt internationellt
              uppdrag i FN:s och civilbefolkningens tjänst.
            </seg>
          </u>
          <u xml:id="i-bf93f9058da7f206-113" prev="i-bf93f9058da7f206-100" who="Q4964100">
            <seg>
              Fru talman! Jag vill säga några ord om de insatser som görs i
              övrigt. Detta är inte den enda insats vi gör för Libyens folk.
              Vi har självklart fullt ut följt sanktionspolitiken. Vi satsar
              på att stärka insatser för humanitärt stöd i Libyen och i andra
              länder i Nordafrika. Vi är en stor givare till Ocha som stöttar
              och hjälper flyktingar. Vi kommer att försöka skapa förutsättningar
              för en långsiktig politisk lösning.
            </seg>
          </u>
          <u xml:id="i-bf93f9058da7f206-114" prev="i-bf93f9058da7f206-100" who="Q4964100">
            <seg>
              För min del är Gaddafi inte en del av den lösningen. Men det
              krävs politiska beslut i Libyen, och det är där de besluten ska
              fattas. Det finns ingen enkel väg för att nå framgång i den delen.
              Demokratin är inte enkel men den är den bästa väg vi har för att
              styra.
            </seg>
          </u>
          <note>
            Fru talman! Jag yrkar bifall till förslaget i det sammansatta
            utskottets betänkande och avslag på reservationen.
          </note>
          <note>
            I detta anförande instämde Staffan Danielsson, Fredrick Federley
            och Anders Flanking (alla C).
          </note>
          <note type="speaker">
            Anf. 8 HANS LINDE (V):
          </note>
          <u xml:id="i-bf93f9058da7f206-115" next="i-bf93f9058da7f206-126" who="Q1581082">
            <seg>
              Fru talman! År 2011 har inletts på ett sätt som få av oss kunde
              förutse. I några av vår tids mest hårdföra diktaturer har folket
              rest sig, drivna av sina drömmar om frihet, demokrati och social
              rättvisa. Vi har sett prov på ett överväldigande mod när vanliga
              människor har riskerat livet i länder som alltför många trodde
              var dömda till förtryck och diktatur.
            </seg>
          </u>
          <u xml:id="i-bf93f9058da7f206-116" prev="i-bf93f9058da7f206-115" who="Q1581082">
            <seg>
              I dag ska vi diskutera insatser i Libyen, men låt mig inledningsvis
              påminna om att folket i Egypten och i Tunisien må ha segrat men
              deras arbete för att bygga demokrati och frihet behöver fortfarande
              vårt stöd. Låt oss inte glömma alla de människor som nu fortfarande
              modigt går ut på gatorna med krav på förändring i Bahrain, i Jemen,
              i Syrien och i flera andra länder i Mellanöstern och Nordafrika.
              Bara för att dessa människors kamp nu kommit i medieskugga på
              grund av utvecklingen i Libyen får vi inte tumma på vårt ansvar
              att ge dessa människor allt vårt stöd när flera av regionens regimer
              försöker krossa dessa folkliga protester med blod, förföljelse
              och övergrepp. Om det är något vi har lärt oss av de senaste månadernas
              folkliga revolter runt om i Nordafrika och Mellanöstern är det
              att Sverige glasklart måste stå på folkets sida när de kräver
              sin frihet mot auktoritära stater som försöker krossa dessa drömmar
              med blod och förföljelse.
            </seg>
          </u>
          <u xml:id="i-bf93f9058da7f206-117" prev="i-bf93f9058da7f206-115" who="Q1581082">
            <seg>
              Behovet av att EU omprövar sin grannskapspolitik har varit uppenbart
              de senaste månaderna. Man måste ompröva det långtgående samarbetet,
              inte minst inom migrationsområdet, som EU har haft med flera av
              regionens mest auktoritära stater. För svensk del har revolten
              också satt fingret på problemen med den svenska vapenexporten.
              Samtidigt som vi har stått i denna talarstol och pratat om demokrati,
              frihet och mänskliga rättigheter har den borgerliga regeringen
              genom den svenska krigsmaterielexporten varit med och beväpnat
              några av de regimer som nu försöker krossa just frihetsdrömmar
              och kamp för demokrati.
            </seg>
          </u>
          <u xml:id="i-bf93f9058da7f206-118" prev="i-bf93f9058da7f206-115" who="Q1581082">
            <seg>
              Fru talman! Jag går då över till dagens huvudfråga. Vänsterpartiet
              har uttalat sitt tydliga stöd för Förenta nationernas säkerhetsrådsresolution
              1973, vars syfte är att få till stånd ett eldupphör i Libyen och
              skydda civilbefolkningen. Vi stöder i dag också från Vänsterpartiets
              sida att Sverige skickar max åtta JAS Gripen-plan under som mest
              tre månader för att upprätthålla flygförbudszonen över Libyen.
              Vi välkomnar den tydliga gräns som har satts för insatsen och
              det tydliga besked som utskottet i dag ger i betänkandet att svenska
              plan inte kommer att bidra till att attackera mål på marken.
            </seg>
          </u>
          <u xml:id="i-bf93f9058da7f206-119" prev="i-bf93f9058da7f206-115" who="Q1581082">
            <seg>
              För Vänsterpartiet har detta varit ett både enkelt och svårt
              ställningstagande. Det har varit enkelt i den bemärkelsen att
              vi anser att världssamfundet har inte bara ett ansvar utan också
              en plikt att agera när regimer försöker tysta folkets krav på
              frihet mot övergrepp och förföljelse. Vi anser att Sverige måste
              vara ett land som agerar och reagerar i både ord och handling
              när mänskliga rättigheter kränks, oavsett var, av vem och med
              vilka motiv de mänskliga rättigheterna kränks eller inskränks.
            </seg>
          </u>
          <u xml:id="i-bf93f9058da7f206-120" prev="i-bf93f9058da7f206-115" who="Q1581082">
            <seg>
              Muammar Gaddafi har visat att han inte tvekar att attackera sin
              egen befolkning med stridsflygplan och attackhelikoptrar. Det
              är alldeles för tidigt att i dag säga att Muammar Gaddafi inte
              längre har kapaciteten att göra det igen. Flygförbudszonen över
              Libyen är dessutom vidsträckt. Det svenska bidraget behövs för
              att skydda civilbefolkningen. När FN ger ett tydligt mandat för
              en flygförbudszon för att skydda civilbefolkningen, när FN uppmanar
              sina medlemsstater att bidra och när flygförbudszonen åtnjuter
              ett starkt stöd från den libyska oppositionen tycker vi inte att
              Sverige kan ställa sig vid sidan och tacka nej.
            </seg>
          </u>
          <u xml:id="i-bf93f9058da7f206-121" prev="i-bf93f9058da7f206-115" who="Q1581082">
            <seg>
              Men, fru talman, det här har också varit ett svårt ställningstagande
              eftersom vi ser att utvecklingen i Libyen nu snabbt förändras
              och att några av de länder som deltar i insatsen lyfter fram krav
              som skulle innebära att insatsen rör sig bort mot FN-resolutionens
              gränser, ja, till och med över dem. Det är inte heller svårt att
              se att några av de enskilda länder som deltar i insatsen har andra
              intressen än att bara skydda det libyska folket.
            </seg>
          </u>
          <u xml:id="i-bf93f9058da7f206-122" prev="i-bf93f9058da7f206-115" who="Q1581082">
            <seg>
              Vi har därför från Vänsterpartiets sida varit tydliga i vårt
              särskilda yttrande att om insatsen utvecklar sig i en riktning
              där den frångår FN-resolutionens grunder kommer vi att förbehålla
              oss rätten att ompröva vårt stöd till den svenska insatsen. Med
              tanke på det tydliga stöd som ges till FN-resolutionen i betänkandet
              från den tydliga majoriteten i Sveriges riksdag förutsätter och
              hoppas jag att den borgerliga regeringen kommer att göra detsamma
              i ett sådant läge. Det är avgörande att understryka att FN gett
              mandat för en insats i Libyen för att skydda civilbefolkningen,
              inte för att bedriva ett krig mot Muammar Gaddafis regim. Jag
              kan som vänsterpartist självklart känna avsky inför de grova och
              omfattande brott mot de mänskliga rättigheterna som den libyska
              regimen har gjort sig skyldig till i dag och under en lång rad
              år, och jag stöder självklart det tydliga krav som har rests av
              den libyska befolkningen om att Muammar Gaddafi måste avgå. Men
              det är också min övertygelse att ett demokratiskt Libyen inte
              kan och inte kommer att byggas med hjälp av vapenmakt eller utländska
              militärer.
            </seg>
          </u>
          <u xml:id="i-bf93f9058da7f206-123" prev="i-bf93f9058da7f206-115" who="Q1581082">
            <seg>
              Fru talman! Fokus i dagens debatt är av naturliga skäl Sveriges
              bidrag till flygförbudszonen. Men låt oss inte glömma att FN:s
              resolution 1973 också tydligt understryker vikten av ett omedelbart
              eldupphör. Parallellt med ett deltagande i flygförbudszonen måste
              också Sverige och övriga världssamfundet agera för att ett eldupphör
              omedelbart kommer till stånd. I längden finns det självklart ingen
              militär lösning på Libyens många utmaningar då krävs i grunden
              en politisk lösning.
            </seg>
          </u>
          <u xml:id="i-bf93f9058da7f206-124" prev="i-bf93f9058da7f206-115" who="Q1581082">
            <seg>
              Vi får inte heller glömma bort det överväldigande behovet av
              humanitärt stöd. 355 000 människor beräknas redan ha flytt. Många
              av dem befinner sig under vidriga humanitära förhållanden i flyktingläger
              i grannländerna. Enligt FN:s organ för humanitära frågor, Ocha,
              beräknas 600 000 behöva humanitärt stöd. Från Misrata får vi rapporter
              om hur läkare opererar utan bedövningsmedel och att det råder
              akut brist på mat. Behoven av humanitärt stöd är i dag enorma.
            </seg>
          </u>
          <u xml:id="i-bf93f9058da7f206-125" prev="i-bf93f9058da7f206-115" who="Q1581082">
            <seg>
              Sverige har hitintills, inom ramen för Förenta nationernas appell,
              gett 50 miljoner kronor i humanitärt stöd. Det är välkommet, men
              vi ska också komma ihåg i sammanhanget att FN i ett inledningsskede
              har efterfrågat 160 miljoner dollar. Det finns därför god anledning
              för Sverige att skyndsamt öka sitt stöd till humanitära satsningar
              och ha en tydlig beredskap att i ett läge där det blir möjligt
              gå in med humanitärt stöd och bistå befolkningen även inne i Libyen.
            </seg>
          </u>
          <u xml:id="i-bf93f9058da7f206-126" prev="i-bf93f9058da7f206-115" who="Q1581082">
            <seg>
              Fru talman! Jag yrkar bifall till förslaget i betänkandet och
              avslag på reservationen.
            </seg>
          </u>
          <note>
            I detta anförande instämde Jacob Johnson (V).
          </note>
          <note type="speaker">
            Anf. 9 DÉSIRÉE PETHRUS (KD):
          </note>
          <u xml:id="i-bf93f9058da7f206-127" next="i-bf93f9058da7f206-146" who="Q4972645">
            <seg>
              Fru talman! Vi ska i dag i denna kammare fatta ett beslut som
              vi kristdemokrater tar på största allvar. Att delta i en militär
              insats är något som kräver noga överväganden och noggranna förberedelser.
              Det kräver i denna typ av insatser ett klart FN-mandat för att
              ha en rättslig grund för agerandet. Insatsen är viktig för att
              skydda dem som ska skyddas i Libyen, men det innebär naturligtvis
              också att vi tar risker. För dem som deltar i insatsen och deras
              anhöriga är det här ingen enkel sak. Därför är det bra att vi
              är en i stort sett enig riksdag med sju av åtta partier som står
              bakom betänkandet.
            </seg>
          </u>
          <u xml:id="i-bf93f9058da7f206-128" prev="i-bf93f9058da7f206-127" who="Q4972645">
            <seg>
              Anledningen till att vi kristdemokrater nu är med och stöder
              ett svenskt deltagande i den internationella insatsen i Libyen
              är att vi tror att det bidrar till att skydda Libyens civilbefolkning.
              När människor runt om i vår värld reser sig mot diktatorer, mot
              repression och mot förtryck måste vi stå redo att stödja dem.
            </seg>
          </u>
          <u xml:id="i-bf93f9058da7f206-129" prev="i-bf93f9058da7f206-127" who="Q4972645">
            <seg>
              Vi har nu sett flera länders befolkningar i Nordafrika och Mellanöstern
              resa sig mot sina förtryckare. Tunisien och Egypten hade sina
              särskilda processer där civilbefolkningen med fredliga medel lyckades
              kasta ut ledargarnityret. I Libyen däremot fick överste Gaddafi
              med sig stora delar av armén i det fortsatta förtrycket av folket.
              Han inte bara hotade utan satte också in skarp ammunition mot
              civilbefolkningen, som demonstrerade på gatorna. Till slut tvingades
              befolkningen beväpna sig för att kunna försvara sig. I Libyen
              har vi nu därför mer eller mindre ett inbördeskrig.
            </seg>
          </u>
          <u xml:id="i-bf93f9058da7f206-130" prev="i-bf93f9058da7f206-127" who="Q4972645">
            <seg>
              När krisen i Libyen tog fart var vi kristdemokrater tidigt ute
              i debatten och hävdade att vi måste vara tydliga och fördöma Gaddafis
              övergrepp på civilbefolkningen. Vi fick så småningom via EU:s
              utrikes- men även stats- och regeringschefer tydliga uttalanden
              till stöd för folket och mot Gaddafi. Frankrike och Storbritannien
              engagerade sig snart för ett ingripande till stöd för folket.
              De ville se en militär insats med en flygförbudszon.
            </seg>
          </u>
          <u xml:id="i-bf93f9058da7f206-131" prev="i-bf93f9058da7f206-127" who="Q4972645">
            <seg>
              För att upprätthålla en flygförbudszon krävs militära insatser,
              och det är ingenting som på något sätt är ofarligt. Det kan också
              få långtgående säkerhetspolitiska konsekvenser. Vi kristdemokrater
              såg inte detta som en enkel lösning eller en quick fix, som man
              brukar säga. Att ge sig in i en konflikt med Natoledda operationer
              i ett land som har starka kopplingar till Arabförbundet och Afrikanska
              unionen kräver noggranna överväganden. Vad ville man uppnå? Hur
              skulle det ske? Vem skulle leda insatsen? Det var en fråga som
              det tog tid att få svar på. Hur lång tid ska insatsen pågå, och
              vilka ska involveras? Många frågor kom upp, och många återstår
              ännu att besvara. Många kommer vi dess värre förmodligen inte
              att få svar på förrän i backspegeln.
            </seg>
          </u>
          <u xml:id="i-bf93f9058da7f206-132" prev="i-bf93f9058da7f206-127" who="Q4972645">
            <seg>
              Snart blev situationen i framför allt Benghazi allvarlig. Civilbefolkningen
              måste få ett skydd, i syfte att förhindra ett blodbad. Gaddafi
              verkade inte ha några spärrar som skulle skona civilbefolkningen.
            </seg>
          </u>
          <u xml:id="i-bf93f9058da7f206-133" prev="i-bf93f9058da7f206-127" who="Q4972645">
            <seg>
              Eftersom både Arabförbundet och Afrikanska unionen initialt starkt
              efterfrågade en insats med en flygförbudszon var det viktigt att
              världssamfundet lyssnade. Därför kom också så småningom ett beslut
              i FN:s säkerhetsråd, resolution 1973, som gav stöd för en flygförbudszon.
              Det var 10 länder av 15 som röstade för. Det var fem nedlagda
              röster. De länder som lade ned sin röst var inte emot att man
              skulle ge stöd för skydd av civilbefolkningen. Men de kände sig
              inte säkra på vad det militära ingripandet skulle leda till. Och
              det är ingen enkel situation. Vi vet ännu inte vart det slutligen
              leder. Vi måste laga efter läge.
            </seg>
          </u>
          <u xml:id="i-bf93f9058da7f206-134" prev="i-bf93f9058da7f206-127" who="Q4972645">
            <seg>
              Vi fick, som sagt, till slut FN:s resolution i syfte att stödja
              civilbefolkningen genom FN:s beslut om en flygförbudszon. Vi fick
              också beslut om starka sanktioner, såsom frysning av tillgångar
              samt reserestriktioner mot flera personer, mot både Gaddafi och
              personer i hans närhet. Vi fick ett vapenembargo mot landet, som
              också ingår i beslutet.
            </seg>
          </u>
          <u xml:id="i-bf93f9058da7f206-135" prev="i-bf93f9058da7f206-127" who="Q4972645">
            <seg>
              Men vi fick också någonting som är väldigt viktigt, ett prejudikat
              om att FN nu tydligt tagit ställning för principen om skyldigheten
              att skydda civilbefolkning.
            </seg>
          </u>
          <u xml:id="i-bf93f9058da7f206-136" prev="i-bf93f9058da7f206-127" who="Q4972645">
            <seg>
              EU ställde sig bakom FN:s resolution 1973 men gick också längre
              än FN när det gällde att markera att Gaddafi inte längre är en
              legitim företrädare för Libyen.
            </seg>
          </u>
          <u xml:id="i-bf93f9058da7f206-137" prev="i-bf93f9058da7f206-127" who="Q4972645">
            <seg>
              För oss kristdemokrater var det därför viktigt att förebygga
              en humanitär katastrof men inte att starta krig. Sverige ska naturligtvis
              bistå efter förmåga, men vi ska inte göra mer än vad som krävs
              för att förebygga att våldet eskalerar. Vi ska inte starta en
              ockupation av Libyen utan stabilisera och skydda folket, vilket
              också flera länder hävdar i säkerhetsrådet.
            </seg>
          </u>
          <u xml:id="i-bf93f9058da7f206-138" prev="i-bf93f9058da7f206-127" who="Q4972645">
            <seg>
              Fru talman! Jag skulle vilja lyfta fram att det nu också är viktigt
              att kvinnors röster får höras. I en tidigare FN-resolution, 1325,
              sägs det att kvinnor ska involveras i arbetet kring lösningar
              av krig och konflikter. Här har nu världssamfundet ett ansvar
              att visa på handlingskraft och att se till att kvinnor finns med
              i de uppdrag som ges i samband med resolutionens genomförande.
              Alltför ofta talar vi med väldigt fina ord om resolution l325,
              men nu kan vi visa konkret handling. Jag förväntar mig att denna
              resolutions genomförande blir så också i praktiken.
            </seg>
          </u>
          <u xml:id="i-bf93f9058da7f206-139" prev="i-bf93f9058da7f206-127" who="Q4972645">
            <seg>
              Den humanitära situationen i Libyen har blivit värre för varje
              dag. Det är svårt för hjälporganisationer att komma in i landet,
              men uppgifter gör gällande att det råder stor brist på mediciner
              och att den humanitära situationen är svår.
            </seg>
          </u>
          <u xml:id="i-bf93f9058da7f206-140" prev="i-bf93f9058da7f206-127" who="Q4972645">
            <seg>
              Sverige har där en viktig uppgift att bidra med hjälp för att
              bistå dem som har drabbats. Det totala Sidastödet till Libyen
              uppgår till knappt 50 miljoner kronor. Det är pengar som går till
              UNHCR, alltså FN:s flyktingfond, Unicef, barnfonden, och Islamic
              Reliefs arbete. Det är bra, men vi måste vara beredda på att bidra
              med mer i framtiden. Vi måste också vara beredda på att hjälpa
              till med att upprätta kapacitet för att kunna ta emot stora flyktingströmmar
              från Libyen.
            </seg>
          </u>
          <u xml:id="i-bf93f9058da7f206-141" prev="i-bf93f9058da7f206-127" who="Q4972645">
            <seg>
              När det gäller frågan om vapen ska föras in till rebellerna svarade
              Natos generalsekreterare Anders Fogh Rasmussen i går i Stockholm
              att detta inte är aktuellt. Han menar att Natos roll utifrån FN:s
              uppdrag är att skydda civilbefolkningen, inte att skicka in vapen.
              Det var en tydlig och bra markering. Han menar dock att Gaddafi
              enligt FN:s resolution, naturligtvis, förmodligen kan ställas
              till svars för att han har begått brott mot mänskligheten och
              att han därmed kan komma att ställas inför rätta i Internationella
              brottmålsdomstolen i Haag. Det är på så sätt vi också ska försöka
              att verkligen lagföra Gaddafi och hans gäng.
            </seg>
          </u>
          <u xml:id="i-bf93f9058da7f206-142" prev="i-bf93f9058da7f206-127" who="Q4972645">
            <seg>
              Precis som Natos generalsekreterare i går hävdade kan militära
              insatser inte lösa de politiska processer som måste till för att
              man ska komma fram till en lösning till skydd för folket. Att
              befria människor i Libyen kräver bland annat att FN:s sändebud
              till Libyen tar kliv framåt och att många länder gör stora ansträngningar
              för att förmå Gaddafi att inse att loppet är kört. Vi hoppas förstås
              att sanktionerna också ska göra sitt, så att han inser att det
              i det långa loppet inte går att hålla sig kvar. Men det kan ta
              tid. Vårt beslut i dag omfattar tre månader. Vi kan bara hoppas
              att det då är slut på stridigheterna i landet.
            </seg>
          </u>
          <u xml:id="i-bf93f9058da7f206-143" prev="i-bf93f9058da7f206-127" who="Q4972645">
            <seg>
              Fru talman! Det beslut vi i dag ska fatta innebär att riksdagen
              medger att regeringen ställer en svensk väpnad styrka bestående
              av högst 250 personer till förfogande i tre månader för att delta
              i den internationella militära insatsen i Libyen för att upprätthålla
              flygförbudszonen. Den väpnade styrkan kommer att ha högst åtta
              stridsflygplan av typ JAS 39 Gripen som aktivt deltar i insatsen,
              ett transportflygplan med lufttankningsförmåga samt spanings-
              och stödresurser. Den svenska styrkan kan med riksdagens beslut
              inte slå till mot marken, utom vid fall av självförsvar i enlighet
              med internationell rätt. Vi kristdemokrater hoppas trots detta
              att Sveriges medverkan på ett aktivt sätt kan påskynda och öka
              trycket på en förändring.
            </seg>
          </u>
          <u xml:id="i-bf93f9058da7f206-144" prev="i-bf93f9058da7f206-127" who="Q4972645">
            <seg>
              Det är viktigt att, som Londonkonferensen gjorde, markera att
              det är FN som ytterst ansvarar för den internationella militära
              insatsen. Det är FN som har fattat beslut om sanktioner och embargon.
              De har även diplomatiska och politiska påtryckningar till sitt
              förfogande. Det Sverige och EU kan göra är naturligtvis att stödja
              FN i det arbetet och förstärka det.
            </seg>
          </u>
          <u xml:id="i-bf93f9058da7f206-145" prev="i-bf93f9058da7f206-127" who="Q4972645">
            <seg>
              Fru talman! Många människor i Nordafrika och Mellanöstern kräver
              nu sina självklara mänskliga fri- och rättigheter utan förtryck.
              Det vill vi förstås bejaka. Låt oss hoppas att det vi nu ser är
              starten på en ny tid och att vi framför oss har en framtid där
              globaliseringens positiva effekter får genomslag och där Internet,
              medier, sociala medier och möten över gränserna gör att avstånden
              mellan folken minskar och att respekten mellan folken ökar! Kanske
              är det så att det vi nu ser hända i vår omvärld bryter ned gamla
              barriärer som finns mellan väst och öst, mellan nord och syd,
              mellan olika religioner och mellan olika kulturer. Det kräver
              att vi i väst inte utnyttjar dessa länder utan blir mer likvärdiga
              partner och att vi inte har egenintresse utan mänskliga fri- och
              rättigheter och länders utveckling för ögonen.
            </seg>
          </u>
          <u xml:id="i-bf93f9058da7f206-146" prev="i-bf93f9058da7f206-127" who="Q4972645">
            <seg>
              Fru talman! Jag hoppas att det beslut vi i dag fattar om en svensk
              insatsstyrka till Libyen ska få en positiv effekt och bidra till
              en lösning på krisen i Libyen. Jag vill därmed yrka bifall till
              förslaget i betänkandet.
            </seg>
          </u>
          <note>
            I detta anförande instämde Anders Andersson, Annika Eclund och
            Roland Utbult (alla KD).
          </note>
          <note type="speaker">
            Anf. 10 Utrikesminister CARL BILDT (M):
          </note>
          <u xml:id="i-bf93f9058da7f206-147" next="i-bf93f9058da7f206-168" who="Q52922">
            <seg>
              Fru talman! I jag tror samtliga inlägg från företrädare för samtliga
              partigrupper har det uttryckts stolthet över de insatser som svenskar
              gör runt om i världen i olika typer av fredsbevarande eller humanitära
              insatser. Det kan vara på det ena eller det andra sättet. Den
              stolthet som vi känner över detta är någonting som är viktigt
              och som är viktigt som stöd för dem som i mycket svåra situationer
              gör sådant där de också kan riskera sina egna liv.
            </seg>
          </u>
          <u xml:id="i-bf93f9058da7f206-148" prev="i-bf93f9058da7f206-147" who="Q52922">
            <seg>
              I Elfenbenskustens tidigare huvudstad Abidjan är striderna nu
              hårda. Vi får rapporter om att tunga vapen och kulsprutor används
              i det som rimligtvis är slutavgörandet när FN-styrkorna ur UNOCI
              försöker genomföra ett mandat som innebär att ett demokratiskt
              val ska respekteras. Vi nås av uppgiften att en svensk FN-anställd
              har dödats i dessa strider.
            </seg>
          </u>
          <u xml:id="i-bf93f9058da7f206-149" prev="i-bf93f9058da7f206-147" who="Q52922">
            <seg>
              Det visar de risker som finns men också att de insatser som sker
              av män och kvinnor i den ena eller andra delen av världen är någonting
              som vi alla tycker är viktigt och som vi känner stolthet inför.
            </seg>
          </u>
          <u xml:id="i-bf93f9058da7f206-150" prev="i-bf93f9058da7f206-147" who="Q52922">
            <seg>
              Fru talman! Alla har nog instämt i att det är en svensk tradition
              att bidra till internationella fredsinsatser. Det har också påpekats
              att det är en svensk tradition att detta alltid sker med bred
              förankring i denna kammare i Sveriges riksdag.
            </seg>
          </u>
          <u xml:id="i-bf93f9058da7f206-151" prev="i-bf93f9058da7f206-147" who="Q52922">
            <seg>
              Det tog en månad av våld och övervåld efter det att revolten
              hade brutit ut huvudsakligen och först i Benghazi innan FN:s säkerhetsråd
              kunde fatta det historiska beslutet om resolution 1973. Avgörande
              för att detta verkligt historiska beslut kunde fattas var självfallet
              Arabförbundets tydliga ställningstagande den 12 mars, också det
              historiskt. Där förklarade Arabförbundet att regimen Gaddafi hade
              förlorat sin legitimitet, och där begärde Arabförbundet ett tydligt
              ingripande av FN:s säkerhetsråd inkluderande en flygförbudszon.
            </seg>
          </u>
          <u xml:id="i-bf93f9058da7f206-152" prev="i-bf93f9058da7f206-147" who="Q52922">
            <seg>
              Resolutionen 1973 gick längre än så, och det tror jag var nödvändigt.
              Den ger rätt till att vidta, som man säger, alla nödvändiga åtgärder
              för att skydda civila och civilt befolkade områden som är utsatta
              för hot om attacker. De ingripanden som kom att ske inom loppet
              av bara några dygn från ett antal stater med stöd av denna resolution
              kom att vända en hotfull utveckling som har beskrivits av flera
              av de föregående talarna. Det var nödvändigt och det var bra.
              Vi välkomnar det, och betydelsen av det kan knappast överskattas.
              Det var ett robust ingripande i enlighet med det tydliga mandat
              som kom fram i säkerhetsrådets historiska resolution.
            </seg>
          </u>
          <u xml:id="i-bf93f9058da7f206-153" prev="i-bf93f9058da7f206-147" who="Q52922">
            <seg>
              De militära delarna av resolution 1973 är tämligen omfattande.
              De omfattar vapenembargot som självfallet är viktigt. Det vapenembargot
              kräver en övervakning av landgränser, av sjögränser och av luftterritorium
              för att förhindra att vapen, legoknektar eller annat kommer in
              för att försöka rädda den döende regimen Gaddafi. Flygförbudszonen
              ska också ses i detta sammanhang, men den har också komplexiteten
              att skilja mellan flygningar som är nödvändiga, till exempel för
              humanitära ändamål, och sådana som definitivt är förbjudna enligt
              FN-resolutionen och så de direkta insatserna för att skydda civila
              som sker med de flygoperationer som diskuteras.
            </seg>
          </u>
          <u xml:id="i-bf93f9058da7f206-154" prev="i-bf93f9058da7f206-147" who="Q52922">
            <seg>
              Det här kräver tydlig och sammanhållen ledning. Det kräver tydlig
              och sammanhållen politisk inriktning för att det ska fungera.
              Det var därför viktigt att Nato enades om att kunna ta det samlade
              ansvaret och den samlade ledningen för genomförandet av de militära
              delarna av resolution 1973.
            </seg>
          </u>
          <u xml:id="i-bf93f9058da7f206-155" prev="i-bf93f9058da7f206-147" who="Q52922">
            <seg>
              Inom ett dygn efter det att Nato hade fattat de besluten fick
              Sverige som bekant frågan om vi var beredda att ställa upp med
              stridsflygplan, spaningsresurser eller helikopter. Omedelbart
              därefter, efter öppna och konstruktiva konsultationer med den
              parlamentariska oppositionen på det sätt som ska vara, lämnade
              vi beskedet att ja, vi är beredda att medverka med stridsflygplan
              och ja, vi är beredda att medverka med olika former av spaningsresurser.
            </seg>
          </u>
          <u xml:id="i-bf93f9058da7f206-156" prev="i-bf93f9058da7f206-147" who="Q52922">
            <seg>
              Det är det beslut som nu, efter utskottsbehandling, ligger på
              kammarens bord. Omedelbart efter det att riksdagen har fattat
              sitt beslut kommer regeringen i eftermiddag att fatta det formella
              insatsbeslut som krävs i det här sammanhanget.
            </seg>
          </u>
          <u xml:id="i-bf93f9058da7f206-157" prev="i-bf93f9058da7f206-147" who="Q52922">
            <seg>
              Det är viktigt att det finns ett brett samförstånd om vår insats
              vad vi vill göra, vad vi kan göra och vad vi kommer att göra.
              Mandatets utformning är ju och i detta ser jag ingenting som är
              särskilt anmärkningsvärt resultatet av de diskussioner som har
              lett fram till detta samförstånd.
            </seg>
          </u>
          <u xml:id="i-bf93f9058da7f206-158" prev="i-bf93f9058da7f206-147" who="Q52922">
            <seg>
              Flyginsatser mot markmål är operativt mycket krävande. Det råder
              ingen tvekan om det. Jag säger detta också mot bakgrund av personliga
              erfarenheter efter att ha varit mycket nära inblandad både i flygoperationerna
              i Bosnien 1995 och i flygoperationerna i samband med Kosovokriget
              1999. Riskerna är betydande för skador utöver vad som är nödvändigt
              och vad som är avsett. Men ibland är riskerna med att inte ingripa
              större än riskerna med att faktiskt ingripa. Därför stöder vi
              också denna del av resolutionen och denna del av de samlade militära
              operationerna, även om Sverige inte kommer att medverka i den
              delen av de militära operationerna. Det är viktigt att också det
              är sagt.
            </seg>
          </u>
          <u xml:id="i-bf93f9058da7f206-159" prev="i-bf93f9058da7f206-147" who="Q52922">
            <seg>
              Man har även diskuterat de andra delarna av det som vi försöker
              göra tillsammans med andra länder. Vi är del av en mycket bred
              internationell koalition i Libyen. Bodil Ceballos nämnde de humanitära
              insatserna. Låt mig säga att när vi kommit lite längre fram är
              jag alldeles övertygad om att vi alla kommer att se att de svenska
              humanitära insatserna kommer att vara större än de svenska militära
              insatserna, detta utan att på något sätt förringa betydelsen av
              det militära bidraget. Men våra möjligheter att ställa upp humanitärt,
              finansiellt och på annat sätt, är ännu större än våra möjligheter
              att ställa upp militärt, och det ska vi också göra fullt ut. Det
              är en självklarhet, och det tror jag också har ett mycket brett
              stöd i denna kammare.
            </seg>
          </u>
          <u xml:id="i-bf93f9058da7f206-160" prev="i-bf93f9058da7f206-147" who="Q52922">
            <seg>
              Det är viktigt att säga att de olika delarna av resolutionen
              bildar en helhet. Det är inte det ena eller det andra. Det är
              allting tillsammans för att försöka nå vissa politiska mål som
              har med Libyen att göra skydda civila och bereda möjligheten för
              en bättre utveckling i framtiden men som också ska ses i det bredare
              perspektivet som flera av ledamöterna, Urban Ahlin bland dem,
              under debatten har berört och som självfallet är väldigt viktigt
              för oss.
            </seg>
          </u>
          <u xml:id="i-bf93f9058da7f206-161" prev="i-bf93f9058da7f206-147" who="Q52922">
            <seg>
              I tisdags samlades ett fyrtiotal utrikesministrar i London i
              två olika konstellationer: vi som först var mer inblandade i de
              militära operationerna, och därefter den bredare grupp som är
              inblandad inte bara i de militära utan också i de humanitära och
              politiska ansträngningarna. Det fanns där den breda enigheten
              om att de militära operationerna är nödvändiga, men de militära
              operationerna är som vanligt i sådana här sammanhang inte tillräckliga.
              Det är helheten man måste utforma på ett viktigt och riktigt sätt.
            </seg>
          </u>
          <u xml:id="i-bf93f9058da7f206-162" prev="i-bf93f9058da7f206-147" who="Q52922">
            <seg>
              Vi var överens om att göra mer för den humanitära delen av dessa
              operationer. Därför söker vi på olika sätt att få in hjälpsändningar.
              Det är lättare i vissa delar av Libyen än i andra delar, men vår
              hjälp måste nå alla. Människor som drabbas ska inte drabbas ytterligare
              av att de råkar vara i ett område som behärskas av till exempel
              Gaddafiregimens kvarvarande styrkor. Vi måste nå också dem med
              vår hjälp för att visa att vårt stöd inte avser den ena eller
              den andra utan Libyen i dess helhet och dess folks möjligheter
              att forma en bättre framtid.
            </seg>
          </u>
          <u xml:id="i-bf93f9058da7f206-163" prev="i-bf93f9058da7f206-147" who="Q52922">
            <seg>
              Vi uttalade oss för en snar verifierad vapenvila. Det är inget
              egenvärde att vapnen får tala länge. Det är ett egenvärde att
              vi får en vapenvila, men inte en vapenvila som i politiskt propagandistiskt
              syfte utfärdas på en presskonferens och sedan inte motsvaras av
              verkligheten på marken. Det måste vara en verifierad vapenvila
              som en del av en politisk process, och den politiska processen
              måste vara bred och omfatta Libyen i dess helhet. Vi har lärt
              av tidigare misstag.
            </seg>
          </u>
          <u xml:id="i-bf93f9058da7f206-164" prev="i-bf93f9058da7f206-147" who="Q52922">
            <seg>
              Det vi diskuterade i London var en bred nationell dialog som
              kanske kan kulminera i en nationell konferens där man börjar diskutera
              en konstitution för detta land som totalt saknar konstitution,
              där man kan börja sätta upp institutioner som kan ge en bättre
              framtid, där man kan sätta upp de institutioner som då också har
              möjlighet att disponera de ekonomiska medel, mycket omfattande
              sådana, som vi nu har frusit genom FN-beslut och EU-beslut i olika
              delar av världen.
            </seg>
          </u>
          <u xml:id="i-bf93f9058da7f206-165" prev="i-bf93f9058da7f206-147" who="Q52922">
            <seg>
              De politiska kontakter som är en del av förberedelserna för denna
              nationella dialog pågår när vi talar i denna kammare och har ju
              som bekant redan avsatt en del resultat. Här spelar FN:s generalsekreterares
              särskilda sändebud och Arabförbundet en viktig roll.
            </seg>
          </u>
          <u xml:id="i-bf93f9058da7f206-166" prev="i-bf93f9058da7f206-147" who="Q52922">
            <seg>
              Vi måste också inse de krav som kan ställas på flyktingpolitiken.
              380 000 människor har redan lämnat Libyen. Det finns risk för
              att det blir många fler. Födosituationen jag tror att det var
              Urban Ahlin som nämnde det faktum att 75 procent av alla livsmedel
              i Libyen i normalläget är importerade. Nu sker ingen import alls.
              Vi kan alla lista ut vad det kommer att få för konsekvenser.
            </seg>
          </u>
          <u xml:id="i-bf93f9058da7f206-167" prev="i-bf93f9058da7f206-147" who="Q52922">
            <seg>
              Detta är en del av en bredare utveckling. Egypten och Tunisien
              går mot val detta år. Vi ska stödja dem. I Syrien väntar vi fortfarande
              på de reformer som är absolut nödvändiga i detta land som har
              haft ett totalitärt styre alltför länge. I Jemen blir situationen
              alltmer ohållbar. I andra länder är reformtrycket på goda grunder
              mycket starkt.
            </seg>
          </u>
          <u xml:id="i-bf93f9058da7f206-168" prev="i-bf93f9058da7f206-147" who="Q52922">
            <seg>
              Låt oss säga och låt oss vara klara över det, att länderna söder
              om Medelhavet är våra grannar. De är grannar till den union i
              vilken vi helt och fullt är en medlem. Lampedusa är lika mycket
              del av denna union som Ven är, Sicilien och Kreta lika mycket
              del av denna union som Gotland och Öland faktiskt är. Det handlar
              om solidaritet, europeisk, global och internationell, med militära,
              med humanitära och med politiska insatser. Det handlar om stolthet
              över de insatser som svenska medborgare i Natos, i EU:s eller
              i FN:s tjänst gör i olika delar av världen.
            </seg>
          </u>
          <note type="speaker">
            Anf. 11 ÅSA LINDESTAM (S):
          </note>
          <u xml:id="i-bf93f9058da7f206-169" next="i-bf93f9058da7f206-177" who="Q4962686">
            <seg>
              Fru talman! Jag vill börja med att yrka bifall till förslaget
              i betänkandet och avslag på reservationen.
            </seg>
          </u>
          <u xml:id="i-bf93f9058da7f206-170" prev="i-bf93f9058da7f206-169" who="Q4962686">
            <seg>
              Det här uppdraget, precis som alla andra uppdrag där vi har sänt
              ut våra kvinnor och män som soldater, är inte riskfritt. Det ska
              vi aldrig tro. Jag vill återkomma till den delen.
            </seg>
          </u>
          <u xml:id="i-bf93f9058da7f206-171" prev="i-bf93f9058da7f206-169" who="Q4962686">
            <seg>
              Vi har alltså ett FN-mandat i botten för den här insatsen. Det
              är det alltid nödvändigt att vi har, men det räcker inte. Vi måste
              veta att när FN säger att vi ska ställa upp ska vi göra det. Det
              förpliktar oss att göra det. Vi måste vara de som går i bräschen
              för att FN:s mandat ska gälla. Och vi ska bidra på det sätt som
              vi kan. Den här gången är insatsen Natoledd.
            </seg>
          </u>
          <u xml:id="i-bf93f9058da7f206-172" prev="i-bf93f9058da7f206-169" who="Q4962686">
            <seg>
              Jag tror mig komma ihåg att vi var i Kongo. Jag var väldigt liten
              på den tiden. Som vi har hört från Allan Widman gick det väldigt
              fort när vi skulle till Kongo. Vi flög dit efter några dagar.
              Jag hade förmånen att bo i samma by som en av dem som ledde operationen
              i Kongo. Vi har många gånger efteråt pratat om det. Det kanske
              är därför jag tror att jag kommer ihåg när de flög i väg.
            </seg>
          </u>
          <u xml:id="i-bf93f9058da7f206-173" prev="i-bf93f9058da7f206-169" who="Q4962686">
            <seg>
              Den här gången testar vi också våra plan. Tio dagar ska vi vara
              där nere. Tiden är den viktigaste faktorn. Det är nu det händer.
              Vi kan inte stå i beredskap och vänta och vänta, utan det här
              måste ske nu, innan de civila blir mer utsatta än de är i dag.
            </seg>
          </u>
          <u xml:id="i-bf93f9058da7f206-174" prev="i-bf93f9058da7f206-169" who="Q4962686">
            <seg>
              Vi skickar alltså en styrka som tas från den stridsgrupp som
              står i beredskap. De andra länder som finns med i stridsgruppen
              och som fortfarande står i beredskap har fått meddelande om att
              vi gör så här, och de har sagt ja till det. Det betyder att den
              grupp som vi sänder ned är ett svenskt bidrag. Det här är vårt
              sätt, vår pusselbit att lägga till det stora spel som nu ska äga
              rum. Det handlar inte bara om de militära resurserna. Det är,
              som vi har hört tidigare också, de civila delarna som samtidigt
              måste stödjas.
            </seg>
          </u>
          <u xml:id="i-bf93f9058da7f206-175" prev="i-bf93f9058da7f206-169" who="Q4962686">
            <seg>
              Vi fick lyssna till Anders Fogh Rasmussen i går och föra samtal
              med honom. Han sade då att Sveriges bidrag passar perfekt. Sveriges
              bidrag passar perfekt. Så är det. Jag instämmer också i det ÖB
              har sagt. Våra JAS-flygplan är bland det bästa vi kan sätta till
              från Europa.
            </seg>
          </u>
          <u xml:id="i-bf93f9058da7f206-176" prev="i-bf93f9058da7f206-169" who="Q4962686">
            <seg>
              Trots det skickar vi ned människor av kött och blod. När vi tar
              de här besluten känner vi samtidigt en vånda. Vad är det som kan
              hända? Ni ska veta, ni som åker ned dit, att vi tänker på er.
              Vi är med er hela tiden. Vi följer er på alla de sätt som går,
              för vi är oroliga. Men vi är också stolta över att vi kan bidra
              på det här viset.
            </seg>
          </u>
          <u xml:id="i-bf93f9058da7f206-177" prev="i-bf93f9058da7f206-169" who="Q4962686">
            <seg>
              Jag vet att många av dem som flyger nu har varit med på många
              internationella uppdrag. Man har tränat, man har försökt att göra
              sitt bästa och man har lyckats väldigt bra. Det är inga oerfarna
              personer, tvärtom. Det är de bäst tränade vi har just nu som ska
              åka ned. Vi från det sammansatta utskottet vill verkligen önska
              er alla lycka till. Kom ihåg: Vi tänker på er och vi är stolta
              över er.
            </seg>
          </u>
          <note type="speaker">
            Anf. 12 FREDRIK MALM (FP):
          </note>
          <u xml:id="i-bf93f9058da7f206-178" next="i-bf93f9058da7f206-202" who="Q3675520">
            <seg>
              Fru talman! Vi har under flera månaders tid kunnat följa oroligheterna
              i Libyen. Vi har kunnat se hur Muammar Gaddafi steg för steg har
              trappat upp våldet mot sin egen befolkning.
            </seg>
          </u>
          <u xml:id="i-bf93f9058da7f206-179" prev="i-bf93f9058da7f206-178" who="Q3675520">
            <seg>
              Den första tiden av protester i Libyen såg det ut som om Gaddafi
              skulle pressas bort från makten, ungefär som i Tunisien och i
              Egypten. Men så blev det inte. Ledaren mobiliserade i stället
              sina stödtrupper och militären. Han anammade en skoningslös och
              oförsonlig retorik mot sina motståndare, och han manade sina anhängare
              att attackera dem med våld.
            </seg>
          </u>
          <u xml:id="i-bf93f9058da7f206-180" prev="i-bf93f9058da7f206-178" who="Q3675520">
            <seg>
              När oppositionens illa beväpnade och dåligt utbildade frivilliga
              trängts tillbaka har ett skoningslöst våld och dödande skett i
              de libyska pansarvagnarnas spår. Gaddafi har fört sitt krig också
              med hjälp av betalda legoknektar från andra afrikanska länder.
            </seg>
          </u>
          <u xml:id="i-bf93f9058da7f206-181" prev="i-bf93f9058da7f206-178" who="Q3675520">
            <seg>
              Det framstod med största tänkbara tydlighet att ett regelrätt
              blodbad stod för dörren när den libyska armén närmade sig oppositionens
              främsta fäste Benghazi i östra Libyen.
            </seg>
          </u>
          <u xml:id="i-bf93f9058da7f206-182" prev="i-bf93f9058da7f206-178" who="Q3675520">
            <seg>
              Det var efter FN:s säkerhetsråds andra resolution, resolution
              1973, som i huvudsak amerikanskt stridsflyg lyckades stoppa Gaddafi
              från att genomföra ett sådant blodbad mot befolkningen i Benghazi.
              De långa knivarnas natt uteblev. I stället tycks striderna därefter
              ha böljat fram och tillbaka. Givet det militära överläget som
              regimen har med bättre utbildade soldater och de importerade legoknektarna
              finns risken för att ett längre utdraget dödande kommer att pågå
              om inte Gaddafis framfart stoppas.
            </seg>
          </u>
          <note>
            Från Folkpartiets sida, fru talman, välkomnar vi FN:s resolution
            1973. Den innehåller i huvudsak tre delar: ett skärpt vapenembargo,
            en flygförbudszon och skydd för civila. Vi välkomnar givetvis
            likaså att Sverige förhoppningsvis, efter ett riksdagsbeslut efter
            denna debatt, deltar i denna insats med militära komponenter bestående
            av upp till åtta JAS 39 Gripen-plan, ett Herkulesplan samt spanings-
            och stödresurser för att verkställa denna FN:s säkerhetsråds resolution.
          </note>
          <u xml:id="i-bf93f9058da7f206-183" prev="i-bf93f9058da7f206-178" who="Q3675520">
            <seg>
              Det är viktigt för Sverige att ställa upp. Vi har gjort det tidigare.
              Vi är det enda landet i Europeiska unionen, om jag inte minns
              fel, som har ställt upp på alla missioner som EU har, säkerhetsmissioner,
              polismissioner och så vidare, runt om i världen. Det är ett tjugotal.
              Vi har en lång tradition av att ställa upp för människor som är
              förtryckta och som har det svårt runt om i världen på olika sätt,
              och det ska vi givetvis fortsätta med. Det är mycket välkommet
              att det finns en så pass bred enighet i riksdagen om detta.
            </seg>
          </u>
          <u xml:id="i-bf93f9058da7f206-184" prev="i-bf93f9058da7f206-178" who="Q3675520">
            <seg>
              Fru talman! I det längre perspektivet kommer också FN:s agerande
              att få konsekvenser för utvecklingen inom den internationella
              rätten. Det här är väldigt väsentligt, som flera talare har tagit
              upp tidigare. Nu används för första gången normsystemet skyldigheten
              att skydda responsibility to protect, eller R2P för att skydda
              civila i Libyen. Vi kan bara gissa hur många liv som hade kunnat
              räddas i Rwanda, Darfur och på andra håll i världen om detta varit
              i kraft för två eller tre decennier sedan. Detta är ytterligare
              ett steg mot en världsordning där det internationella samfundet
              kan auktorisera interventioner för att skydda civila mot storskaligt
              dödande från en övermäktig statsmakt. Det borgar för en ordning
              där diktatorer inte lika lätt som tidigare kan hänvisa till inre
              angelägenheter, som det så fint heter, eller gömma sig bakom folkrätten.
            </seg>
          </u>
          <u xml:id="i-bf93f9058da7f206-185" prev="i-bf93f9058da7f206-178" who="Q3675520">
            <seg>
              Fru talman! Jag vill samtidigt betona, i likhet med min partikollega
              Allan Widman här tidigare, att det hade varit välkommet om det
              funnits ett brett stöd i riksdagen för att Sverige också ska kunna
              bidra till att slå ut militära mål på marken i Libyen för att
              kunna skydda civila. Jag noterar att partier som höll en väldigt
              hög profil för några veckor sedan inte håller en riktigt lika
              hög profil i den frågan just nu. Samtidigt är det viktigt att
              vi har respekt för att den positionsförflyttning som nu har ägt
              rum, från att tidigare ha krävt att USA ska lämna alla militärbaser
              i hela världen till att acceptera att amerikanskt stridsflyg tar
              kontroll över nordafrikanskt luftrum, är ett ganska långt steg.
              Vi välkomnar den processen inom oppositionspartierna.
            </seg>
          </u>
          <u xml:id="i-bf93f9058da7f206-186" prev="i-bf93f9058da7f206-178" who="Q3675520">
            <seg>
              Men skyddet av de civila i Libyen innebär i praktiken att Muammar
              Gaddafi måste bort från makten i landet. Det står inte skrivet
              uttryckligen i de centrala dokumenten, men en logisk tolkning
              av situationen i Libyen nu ger vid handen att FN:s resolution
              inte kommer att kunna verkställas utan att den libyske diktatorn
              avgår eller på annat sätt försvinner från makten. Och ju längre
              Gaddafi sitter kvar vid makten, desto längre riskerar den internationella
              militära insatsen i Libyen att tvingas pågå. Om alla andra länder
              skulle resonera så att stridsflyg endast ska få patrullera luftrum
              men inte kunna slå ut militära installationer, pansarvagnar, raketramper
              och annat, ja, då skulle det inte vara möjligt att verkställa
              FN:s resolution 1973.
            </seg>
          </u>
          <u xml:id="i-bf93f9058da7f206-187" prev="i-bf93f9058da7f206-178" who="Q3675520">
            <seg>
              Den som vill se ett snabbt slut på våldet i Libyen och en förhållandevis
              kort internationell mission bör således verka för ett mandat i
              FN:s säkerhetsråd och att detta mandat som nu har getts ska kunna
              genomföras fullt ut med hjälp av de verktyg vi förfogar över militärt.
            </seg>
          </u>
          <u xml:id="i-bf93f9058da7f206-188" prev="i-bf93f9058da7f206-178" who="Q3675520">
            <seg>
              Fru talman! I ljuset av den arabiska våren finns det några andra
              iakttagelser att notera och viktiga punkter att lyfta fram. I
              ljuset av revolterna i arabstaterna måste vi i Sverige också analysera
              och diskutera vår egen och Europeiska unionens relationer och
              förhållningssätt till vårt södra och sydöstra närområde.
            </seg>
          </u>
          <u xml:id="i-bf93f9058da7f206-189" prev="i-bf93f9058da7f206-178" who="Q3675520">
            <seg>
              Efter elfte september läste en rad regimer i arabvärlden av förändringarna
              i framför allt den amerikanska utrikes- och säkerhetspolitiken.
              Dessa regimer levde redan då på övertid, men genom att samarbeta
              med länder i väst om att bekämpa terrorismen, om att acceptera
              Israels existens i retorik och praktik och i Libyens fall även
              om att avveckla massförstörelsevapen släpptes de in i stugvärmen
              igen. Vi fick då bekanta oss med begreppet moderate Arab states.
            </seg>
          </u>
          <u xml:id="i-bf93f9058da7f206-190" prev="i-bf93f9058da7f206-178" who="Q3675520">
            <seg>
              Detta har i grund och botten fått till följd att Europeiska unionen,
              grovt sett, har varit intresserad av två saker vad gäller Libyen:
              Vi vill ha olja därifrån, men vi vill inte ha flyktingar därifrån.
              När oroligheterna börjar riskerar situationen att utvecklas så
              att det blir precis tvärtom, att det kommer många flyktingar men
              ingen olja. Många sydeuropeiska länder har resonerat på ungefär
              detta sätt.
            </seg>
          </u>
          <u xml:id="i-bf93f9058da7f206-191" prev="i-bf93f9058da7f206-178" who="Q3675520">
            <seg>
              Men dessa stater som har samarbetat med västvärlden mot terrorismen
              har inte på motsvarande sätt försökt stärka värderingar om demokrati
              och mänskliga rättigheter i sina egna samhällen. De här staterna,
              så kallade moderate Arab states, som vi nu diskuterar och där
              det har rasat våldsamma protester i flera månaders tid har i retorik
              och i praktik accepterat Israels existens, men de har inte gjort
              någonting för att bekämpa antisemitismen i sina egna länder. De
              har kunnat sluta olika typer av handelsavtal, associationsavtal
              och associeringsavtal med Europeiska unionen om investeringar
              och varuutbyte men inte på samma sätt varit intresserade av att
              ha ett utbyte kring pluralism och humanism och att investera i
              sin egen befolknings skaparkraft, energi och framtidstro.
            </seg>
          </u>
          <u xml:id="i-bf93f9058da7f206-192" prev="i-bf93f9058da7f206-178" who="Q3675520">
            <seg>
              Dessa länder har också på olika sätt, i kraft av att ha varit
              sunniarabiska stater, varit oroade över utvecklingen i Iran men
              sällan höjt rösten, om vi ska vara uppriktiga.
            </seg>
          </u>
          <u xml:id="i-bf93f9058da7f206-193" prev="i-bf93f9058da7f206-178" who="Q3675520">
            <seg>
              Europeiska unionen, fru talman, har fokuserat på att upprätta
              goda förbindelser med dessa regimer, men vi har bara talat med
              eliterna, i stort sett. Själva subjektet i sammanhanget, miljoner
              vanliga människor i Libyen, Egypten, Tunisien och så vidare, har
              inte varit i fokus för Europeiska unionens relationer med dessa
              länder. Men nu sveps de här eliterna bort från makten först Ben
              Ali, sedan Mubarak och sedan kanske Gaddafi. Vi vet inte vad som
              händer med Saleh i Jemen och de andra ledarna i regionen. Ingen
              av dessa stater som efter elfte september släpptes in i den här
              typen av relationer med västvärlden har varit demokratier. Vi
              har genom dessa förbindelser delvis bidragit till att de här regimerna
              har överlevt 2000-talets första decennium. Men de lever i dag
              på övertid. Deras invånare vänder dem ryggen, och det är dags
              att vi slutar att hålla dessa regimer om ryggen.
            </seg>
          </u>
          <u xml:id="i-bf93f9058da7f206-194" prev="i-bf93f9058da7f206-178" who="Q3675520">
            <seg>
              Fru talman! Vi måste därför formulera en ny diplomati och nya
              relationer med vårt södra grannskap som syftar till att skapa
              kontaktytor och kanaler rätt in i civilsamhället. Eliternas tid
              är förbi. Den arabiska våren har visat att västvärlden har underskattat
              vikten av krav på demokrati och mänskliga rättigheter i våra relationer
              med staterna i den här regionen.
            </seg>
          </u>
          <u xml:id="i-bf93f9058da7f206-195" prev="i-bf93f9058da7f206-178" who="Q3675520">
            <seg>
              Men det kommer, fru talman, också en morgondag. Vi måste ha beredskap
              för att hjälpa till på många olika sätt, inte bara militärt. I
              närtid handlar det nu om en militär insats, en intervention, för
              att skydda civila i Libyen, men på längre sikt handlar det givetvis
              om andra faktorer, mer civila faktorer, demokratibyggande, påtryckningar
              i relationer med olika typer av politiska och andra ledarskap
              i regionen, satsningar på utbildning och mycket annat.
            </seg>
          </u>
          <u xml:id="i-bf93f9058da7f206-196" prev="i-bf93f9058da7f206-178" who="Q3675520">
            <seg>
              Vi var inte likgiltiga inför utvecklingen i Östeuropa efter murens
              fall. För oss kvittar det inte om det blir demokrati som det blev
              i Tjeckien eller diktatur som det blev i Vitryssland. Tvärtom
              anser vi att det under en transformationsprocess är viktigt att
              också ge stöd till dem som verkar för demokrati och mänskliga
              rättigheter. Samma sak gäller givetvis också i arabvärlden. Vi
              kan inte vara likgiltiga för utvecklingen i dessa stater, om till
              exempel Egypten skulle riskera att bli en teokrati inspirerad
              av Iran. Nu tror inte jag att det kommer att bli så, men vi kan
              inte vara likgiltiga inför en sådan utveckling i så fall. Det
              är nödvändigt att vi identifierar aktörer i dessa länder som vill
              se demokrati, som värnar minoriteters skydd, som vill se marknadsekonomi
              och lika rättigheter för kvinnor och män och att vi sedan försöker
              stödja dem på bästa möjliga sätt.
            </seg>
          </u>
          <u xml:id="i-bf93f9058da7f206-197" prev="i-bf93f9058da7f206-178" who="Q3675520">
            <seg>
              Jag har noterat att det finns debattörer i Sverige som tycks
              anse att det kvittar om det är Muslimska brödraskapet eller sekulära
              demokrater som i framtiden kommer att styra i Egypten. Det tycker
              inte jag att det gör. Likaså finns det de som hävdar att omvärlden
              inte ska ha några speciella synpunkter på Hamas eftersom de vann
              de palestinska valen. Jag delar inte den uppfattningen heller.
              Tvärtom måste vi vara tydliga med att vi stöder demokrater annars
              blir det ingen demokrati. Religiösa fundamentalister bygger inte
              demokrati de bygger teokrati. Militanta våldsgrupper skapar inte
              rättvisa de skjuter raketer.
            </seg>
          </u>
          <u xml:id="i-bf93f9058da7f206-198" prev="i-bf93f9058da7f206-178" who="Q3675520">
            <seg>
              Det är viktigt att vi inför den morgondag som kommer klarar av
              att hålla två tankar i huvudet samtidigt. Vi måste mycket tydligt
              stå upp, vilket vi också gör nu, för den legitima rätten för människor
              i Libyen och de andra staterna att göra motstånd mot korrupta
              regimer som styr över dem genom diktatoriskt våld. Vi måste vara
              mycket tydliga i vårt moraliska politiska ställningstagande till
              stöd för dessa människor som kämpar mot korrupta regimer. Inför
              morgondagen, när dessa stater får nya ledningar och ska byggas
              upp igen efter det som tidigare ledare under årtionden har förstört,
              måste vi vara lika tydliga med att vi står på den sida som de
              sekulära demokraterna står på och inte är likgiltiga inför hur
              utvecklingen blir.
            </seg>
          </u>
          <u xml:id="i-bf93f9058da7f206-199" prev="i-bf93f9058da7f206-178" who="Q3675520">
            <seg>
              Vi måste därför, fru talman, genom vår biståndspolitik, vår diplomati,
              vår utrikespolitik och så vidare hålla dessa två tankar i huvudet
              samtidigt. Vi har ett moraliskt ansvar för att ställa upp för
              människor, och det beslut som vi fattar efter denna debatt i Sveriges
              riksdag kommer att stärka Sverige på det sättet.
            </seg>
          </u>
          <u xml:id="i-bf93f9058da7f206-200" prev="i-bf93f9058da7f206-178" who="Q3675520">
            <seg>
              Vi är inte födda i det här landet för att vi är extra starka,
              smarta eller snygga. Vi är lyckligt lottade att vara födda i ett
              land av frihet och demokrati. Men även här fanns det människor
              som fick plikta med sina liv för hundra och tvåhundra år sedan.
            </seg>
          </u>
          <u xml:id="i-bf93f9058da7f206-201" prev="i-bf93f9058da7f206-178" who="Q3675520">
            <seg>
              Nu har vi på samma sätt en skyldighet att ställa upp för de civila
              i Libyen genom att inom ramen för denna insats auktoriserad av
              Förenta nationerna bidra till att skydda civila i Libyen.
            </seg>
          </u>
          <u xml:id="i-bf93f9058da7f206-202" prev="i-bf93f9058da7f206-178" who="Q3675520">
            <seg>
              Med dessa ord vill jag yrka bifall till förslaget i betänkande
              UFöU3.
            </seg>
          </u>
          <note>
            I detta anförande instämde Allan Widman (FP).
          </note>
          <note type="speaker">
            Anf. 13 STAFFAN DANIELSSON (C):
          </note>
          <u xml:id="i-bf93f9058da7f206-203" next="i-bf93f9058da7f206-214" who="Q5616883">
            <seg>
              Fru talman! Den mycket allvarliga fråga som vi behandlar här
              i dag är den fruktansvärda situationen i Libyen. Efter växande
              demonstrationer valde Muammar Gaddafi att med tunga vapen urskillningslöst
              attackera demonstranter och annan civilbefolkning. Hur många som
              har dödats eller skadats, som har torterats eller som lider svårt
              med pågående strider och med brist på mat, vatten och medicin
              till exempel i Misrata just nu det vet vi inte. Det handlar om
              många tusentals och tiotusentals människor. Ännu många fler har
              flytt eller vill fly från striderna.
            </seg>
          </u>
          <u xml:id="i-bf93f9058da7f206-204" prev="i-bf93f9058da7f206-203" who="Q5616883">
            <seg>
              Sverige har drivit på för att FN skulle ingripa och stoppa dödandet,
              och det är ett genombrott att världssamfundet kunde samla sig
              till den här resolutionen.
            </seg>
          </u>
          <u xml:id="i-bf93f9058da7f206-205" prev="i-bf93f9058da7f206-203" who="Q5616883">
            <seg>
              Det är också naturligt att Sverige nu bidrar i fredsinsatsen
              genom att skicka åtta stridsflygplan som under Natos ledning ska
              fullfölja FN:s beslut, och det är bra att en mycket bred majoritet
              i riksdagen står bakom detta.
            </seg>
          </u>
          <u xml:id="i-bf93f9058da7f206-206" prev="i-bf93f9058da7f206-203" who="Q5616883">
            <seg>
              Med tanke på Sveriges goda tradition att delta i FN:s fredsinsatser
              och med tanke på hur starkt vi har drivit på för ett FN-mandat
              är detta ett logiskt beslut. Det underlättas ytterligare av det
              faktum att Sverige just nu svarar för en av EU:s stridsgrupper
              där stridsflygplanen ingår.
            </seg>
          </u>
          <u xml:id="i-bf93f9058da7f206-207" prev="i-bf93f9058da7f206-203" who="Q5616883">
            <seg>
              Centerpartiet står, som Kerstin Lundgren framhöll, helt bakom
              dagens riksdagsbeslut. Det är dock ingen hemlighet att vi gärna
              hade sett att stridsflygplanens mandat inte hade inskränkts på
              det sätt som nu sker. Jag skulle vilja problematisera något kring
              detta, med tanke på hur situationen är och kan utvecklas.
            </seg>
          </u>
          <note>
            Först och främst: Sveriges bidrag sker inom ramen för FN:s beslut
            och nu under Natos ledning. Nato välkomnar Sveriges bidrag.
          </note>
          <u xml:id="i-bf93f9058da7f206-208" prev="i-bf93f9058da7f206-203" who="Q5616883">
            <seg>
              Vid fredsinsatser villkorar länder ibland sina insatser. Det
              kan vara nödvändigt, men det är naturligtvis så att det inte underlättar
              för den gemensamma insatsledningen när deltagande länder sätter
              upp begränsningar av olika slag.
            </seg>
          </u>
          <u xml:id="i-bf93f9058da7f206-209" prev="i-bf93f9058da7f206-203" who="Q5616883">
            <seg>
              Den svenska begränsningen är nu att våra flygplan får användas
              endast för att skydda civilbefolkningen genom att flygförbudet
              upprätthålls. Om ett Gripenplan exempelvis upptäcker Gaddafis
              stridsvagnar alldeles utanför till exempel Benghazi i färd med
              att påbörja beskjutning och attacker mot staden och civilbefolkningen,
              då får inte Gripen ingripa för att avvärja detta. I stället ska
              hotet mot civilbefolkningen rapporteras, och andra länders stridsflygplan
              får snabbt tillkallas för att förhindra attacken mot civilbefolkningen.
            </seg>
          </u>
          <u xml:id="i-bf93f9058da7f206-210" prev="i-bf93f9058da7f206-203" who="Q5616883">
            <seg>
              Det känns ändå lite konstigt. Sverige accepterar FN:s resolution,
              vi deltar med stridsflyg i Natos insats, och vi accepterar att
              stridsvagnar i attack mot städer bekämpas för att civilbefolkningen
              ska skyddas. Men andra stridsflygplan än de svenska ska utföra
              det skyddet.
            </seg>
          </u>
          <u xml:id="i-bf93f9058da7f206-211" prev="i-bf93f9058da7f206-203" who="Q5616883">
            <seg>
              Det hotande blodbadet i Benghazi avvärjdes genom att flygplan
              slog ut attackerande stridsvagnar. Samtidigt förs det fram att
              det är ett trubbigt instrument att med flygplan angripa markmål,
              vilket inte bör ske. Ett motiv som framförts i debatten för denna
              begränsning är att drogade barnsoldater skulle kunna skadas.
            </seg>
          </u>
          <u xml:id="i-bf93f9058da7f206-212" prev="i-bf93f9058da7f206-203" who="Q5616883">
            <seg>
              Det argumentet känns tunt, eftersom det dels måste ifrågasättas
              om stridsvagnarna bemannas av sådana, om de nu finns, dels eftersom
              vi ändå accepterar att civilbefolkningen ska skyddas genom att
              stridsvagnarna stoppas. Logiken i att begränsa våra stridsflygplans
              uppdrag på det sätt som sker men samtidigt acceptera att andra
              plan i stället utför uppdragen känns inte helt övertygande.
            </seg>
          </u>
          <u xml:id="i-bf93f9058da7f206-213" prev="i-bf93f9058da7f206-203" who="Q5616883">
            <seg>
              Centerpartiet står bakom dagens riksdagsbeslut och välkomnar
              det. Det innebär att vi accepterar den begränsning som jag har
              problematiserat här, eftersom det enligt vår uppfattning krävs
              en bred majoritet i riksdagen för att ta sådana här svåra och
              viktiga beslut. Jag välkomnar också den rörelse hos oppositionen
              som gör att man kan stå bakom detta viktiga beslut. Som utrikesministern
              framhöll är detta svårt och komplicerat.
            </seg>
          </u>
          <u xml:id="i-bf93f9058da7f206-214" prev="i-bf93f9058da7f206-203" who="Q5616883">
            <seg>
              Vi får nu se hur situationen utvecklas i Libyen. Skulle verkligheten
              kräva anpassningar av dagens riksdagsbeslut är vi självfallet
              beredda att vara med i en dialog kring detta.
            </seg>
          </u>
          <note>
            Med detta, fru talman, yrkar jag bifall till det sammansatta
            utskottets förslag.
          </note>
          <note type="speaker">
            Anf. 14 CARL B HAMILTON (FP):
          </note>
          <u xml:id="i-bf93f9058da7f206-215" next="i-bf93f9058da7f206-223" who="Q5785982">
            <seg>
              Fru talman! Mitt inlägg är lite på samma tema som Staffan Danielssons,
              med en del problematiserande reflexioner inför det beslut som
              vi står inför och fortsättningen på det beslutet. Hyllningstalen
              klingar bort. Vad finns sedan?
            </seg>
          </u>
          <u xml:id="i-bf93f9058da7f206-216" prev="i-bf93f9058da7f206-215" who="Q5785982">
            <seg>
              Detta riksdagsbeslut gäller i tre månader. Det innebär att vi
              kanske redan om två eller två och en halv månader står inför en
              ny beslutssituation och ett nytt riksdagsbeslut. Självfallet kommer
              innehållet i det riksdagsbeslutet i så fall att påverkas av utvecklingen
              på marken i Libyen och om det outtalade antagande som jag tycker
              har legat i många av anförandena, nämligen att Gaddafi kommer
              att vara borta inom två tre månader, faktiskt inte uppfylls.
            </seg>
          </u>
          <u xml:id="i-bf93f9058da7f206-217" prev="i-bf93f9058da7f206-215" who="Q5785982">
            <seg>
              Då uppstår den situation som Staffan Danielsson antydde, att
              den princip om skyldighet att skydda som kom fram som en utveckling
              av de fruktansvärda erfarenheterna i Rwanda och andra ställen
              där massakrer har utförts och där världssamfundet inte var förmöget
              att ingripa ställs på sin spets igen: Hur ska detta undvikas?
            </seg>
          </u>
          <u xml:id="i-bf93f9058da7f206-218" prev="i-bf93f9058da7f206-215" who="Q5785982">
            <seg>
              Då kan inte skyldigheten att skydda, the responsibility to protect,
              upphöra att gälla bara därför att åtgärderna inte kan utföras
              med flyg. Det är ju inte verktyget som är det centrala, utan det
              är faktiskt att lösa uppgiften att skydda. Därför ställs vi och
              världssamfundet om Gaddafi sitter kvar, till exempel i den västra
              delen av Libyen inför fortsatta insatser, och humanitära katastrofer
              fortsätter att hota.
            </seg>
          </u>
          <u xml:id="i-bf93f9058da7f206-219" prev="i-bf93f9058da7f206-215" who="Q5785982">
            <seg>
              Detta är en viktig fråga att diskutera inför den fortsatta insatsen
              och inför ett eventuellt nytt beslut. Varför får skyldigheten
              att skydda utföras bara med flyg, bara genom en flygförbudszon?
              Det är inte logiskt, och i slutändan är det kanske också kontraproduktivt.
            </seg>
          </u>
          <u xml:id="i-bf93f9058da7f206-220" prev="i-bf93f9058da7f206-215" who="Q5785982">
            <seg>
              Så till den andra reflexion som jag vill göra. Vi har utgått
              från att vi alla är samlade i koalition bakom FN. Urban Ahlin
              var lite grann inne på att vi inte vet hur stabil koalitionen
              är. Ryssland och Kina nämnde Urban Ahlin lade ned sina röster.
              Men det gjorde också Tyskland.
            </seg>
          </u>
          <u xml:id="i-bf93f9058da7f206-221" prev="i-bf93f9058da7f206-215" who="Q5785982">
            <seg>
              Danmark och Norge, som visserligen inte sitter i säkerhetsrådet,
              har fattat ett annat beslut än Sverige. De har inte inskränkning
              till flygförbudszon utan kan även angripa markmål.
            </seg>
          </u>
          <u xml:id="i-bf93f9058da7f206-222" prev="i-bf93f9058da7f206-215" who="Q5785982">
            <seg>
              I gruppen av europeiska länder finns alltså en ganska stor oenighet.
              Vi vet inte inför utvecklingen på marken hur det kommer att påverka
              beslutsamheten i fortsättningen.
            </seg>
          </u>
          <u xml:id="i-bf93f9058da7f206-223" prev="i-bf93f9058da7f206-215" who="Q5785982">
            <seg>
              Herr talman! Vid nästa riksdagsbeslut måste vi därför vara öppna
              för att beslutet kan få en delvis annorlunda utformning, beroende
              på utvecklingen på marken och på utvecklingen i den europeiska
              koalitionen. Beslutet bör då också, enligt min mening, innehålla
              mer om de humanitära insatser som vi alla förefaller vara eniga
              om behövs.
            </seg>
          </u>
          <note>
            I detta anförande instämde Tina Acketoft, Anita Brodén, Ismail
            Kamil, Anna SteeleKarlström och Allan Widman (alla FP).
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            3 § Aktuell debatt: Kärnkraftens framtid och risker
          </note>
          <note type="speaker">
            Anf. 15 MARIA WETTERSTRAND (MP):
          </note>
          <u xml:id="i-bf93f9058da7f206-224" next="i-bf93f9058da7f206-228" who="Q444747">
            <seg>
              Herr talman! Ibland måste man som politiker ompröva sina åsikter.
              Jag har gjort det åtminstone en gång. Det hände för ett par år
              sedan när det gällde Miljöpartiets motstånd mot svenskt medlemskap
              i EU. Jag ändrade då åsikt till att anse att Sverige ska vara
              med i unionen.
            </seg>
          </u>
          <u xml:id="i-bf93f9058da7f206-225" prev="i-bf93f9058da7f206-224" who="Q444747">
            <seg>
              Jag tycker att det i dag finns många skäl till att regeringen
              ska ompröva sin åsikt när det gäller kärnkraften. Regeringens
              energiöverenskommelse bygger på att risken med kärnkraft är en
              risk vi måste ta för att klara vår energiförsörjning. Jag anser
              att det är fel på båda punkterna.
            </seg>
          </u>
          <u xml:id="i-bf93f9058da7f206-226" prev="i-bf93f9058da7f206-224" who="Q444747">
            <seg>
              De risker vi tar gäller inte bara oss. De gäller också våra barn,
              barnbarn, barnbarnsbarn och generationer hundra tusen år framåt.
              Det är fullständigt oansvarigt av oss att tillfredsställa vårt
              kortsiktiga behov av el el som man kan göra av nästan vad som
              helst med en energikälla som ger radioaktivt avfall som måste
              hållas skilt från allt liv i hundra tusen år.
            </seg>
          </u>
          <u xml:id="i-bf93f9058da7f206-227" prev="i-bf93f9058da7f206-224" who="Q444747">
            <seg>
              Jag tillhör inte dem som under åren oroat mig för riskerna vid
              driften av kärnkraftverken. Därför är jag lika förvånad och förfasas
              lika mycket som många andra över det som vi i dag ser hända i
              Japan. Vissa saker kan man köra tills de är helt slut och då skrota
              dem. Så är det inte med kärnkraftverk. Vi behöver lära oss att
              stänga reaktorer innan de havererar.
            </seg>
          </u>
          <u xml:id="i-bf93f9058da7f206-228" prev="i-bf93f9058da7f206-224" who="Q444747">
            <seg>
              Vi är ett av de länder i världen som har allra bäst förutsättningar
              att bygga vårt energisystem på förnybar energi. Om inte vi kan
              klara det kan man undra vilket annat land i världen som skulle
              klara att bygga sitt system på förnybar energi.
            </seg>
          </u>
          <note type="speaker">
            Anf. 16 Miljöminister ANDREAS CARLGREN (C):
          </note>
          <u xml:id="i-bf93f9058da7f206-229" next="i-bf93f9058da7f206-242" who="Q496604">
            <seg>
              Herr talman! Låt mig säga utan omsvep: Vi följer just nu ett
              mycket allvarligt olycksförlopp i Japan. Vi kan ana att även mycket
              mörka scenarier kan följa. Vad detta än slutar med ska ingenting
              sopas under mattan, ingenting ska döljas, varje sten ska vändas
              på, allt vi kan lära av detta ska läras och alla erfarenheter
              som vi behöver dra när det gäller säkerheten i Sverige ska vi
              dra. Därför ger vi Strålsäkerhetsmyndigheten ett utvidgat uppdrag
              att gå igenom alla erfarenheter från Japan och se vad det föranleder
              av ändringar och omprövningar och vilken giltighet det har för
              Sverige.
            </seg>
          </u>
          <u xml:id="i-bf93f9058da7f206-230" prev="i-bf93f9058da7f206-229" who="Q496604">
            <seg>
              I dag finns det inget parti i Sveriges riksdag det gäller även
              Maria Wetterstrands som anser att vi klarar oss utan kärnkraft.
              Inget parti gick till val på att avveckla någon reaktor nu. Också
              De rödgröna räknar med att använda kärnkraft en bra bit in på
              2020-talet. Alltså är kärnkraftens säkerhet något som angår oss
              alla. Det är ett gemensamt ansvar.
            </seg>
          </u>
          <u xml:id="i-bf93f9058da7f206-231" prev="i-bf93f9058da7f206-229" who="Q496604">
            <seg>
              Alliansregeringen har bedrivit ett mycket intensivt systematiskt
              arbete för säkerheten. Om jag har förstått det rätt föreslår inte
              något annat parti något nytt och annorlunda när det gäller säkerheten.
              Vi har slagit ihop de två tidigare säkerhetsmyndigheterna till
              en samlad stärkt myndighet. Vi satsar mer pengar på tillsyn. Vi
              har ökat satsningen på strålsäkerhetsforskning och strålskyddsforskning.
              En omfattande modernisering av kärnkraftverken pågår sedan flera
              år för att göra dem säkrare.
            </seg>
          </u>
          <u xml:id="i-bf93f9058da7f206-232" prev="i-bf93f9058da7f206-229" who="Q496604">
            <seg>
              Vi har genomfört internationell granskning efter internationell
              granskning först av alla svenska kärnkraftverk, sedan av hela
              det nationella regelverket för kärnsäkerhet och strålskydd. Nu
              ska dessutom tillsynsarbetet granskas internationellt, det vill
              säga granskningen ska granskas av utomstående granskare. Det finns
              skäl att berömma Strålsäkerhetsmyndigheten för deras noggranna
              intensiva arbete.
            </seg>
          </u>
          <u xml:id="i-bf93f9058da7f206-233" prev="i-bf93f9058da7f206-229" who="Q496604">
            <seg>
              Regeringens politik innebär att Sveriges beroende av kärnkraft
              ska minska. Det är därför som vi nu bygger ett tredje ben för
              elproduktionen, för förnybar energi och el.
            </seg>
          </u>
          <u xml:id="i-bf93f9058da7f206-234" prev="i-bf93f9058da7f206-229" who="Q496604">
            <seg>
              Biokraften slår alla rekord. Vindkraftsutbyggnaden har under
              de år som alliansregeringen har regerat inneburit att vindkraften
              har fyrdubblats. Sverige har gått från att internationellt ha
              haft snigelfart till att i dag för första gången placera sig på
              tio i topp-listan över länder i världen som installerar ny vindkraft.
            </seg>
          </u>
          <u xml:id="i-bf93f9058da7f206-235" prev="i-bf93f9058da7f206-229" who="Q496604">
            <seg>
              Det finns i fortsättningen inte något statligt stöd för kärnkraft.
              Där bryter vi en gräns mot det som tidigare har gällt under socialdemokratiskt
              styre. Det blir varken direkta eller indirekta subventioner till
              kärnkraft. Kärnkraften får stå på egna ben enligt de tuffa villkor
              som gäller på marknaden.
            </seg>
          </u>
          <u xml:id="i-bf93f9058da7f206-236" prev="i-bf93f9058da7f206-229" who="Q496604">
            <seg>
              Ibland sägs det att det nu ska bli kärnkraftsutbyggnad. Det talas
              om att vi här har beslutat om tio nya reaktorer.
            </seg>
          </u>
          <u xml:id="i-bf93f9058da7f206-237" prev="i-bf93f9058da7f206-229" who="Q496604">
            <seg>
              Nej, det är inte fråga om utbyggnad utan möjligen om utbyte.
              Nu är det nämligen inte längre förbjudet att ansöka om att byta
              en gammal reaktor mot en ny.
            </seg>
          </u>
          <u xml:id="i-bf93f9058da7f206-238" prev="i-bf93f9058da7f206-229" who="Q496604">
            <seg>
              När man har räknat in alla de kostnader som man själv får stå
              för är frågan: Vem vill ansöka? Hur stort är intresset?
            </seg>
          </u>
          <u xml:id="i-bf93f9058da7f206-239" prev="i-bf93f9058da7f206-229" who="Q496604">
            <seg>
              Om en gammal reaktor byts mot en ny kommer det också att innebära
              ny teknik och säkrare lösningar.
            </seg>
          </u>
          <u xml:id="i-bf93f9058da7f206-240" prev="i-bf93f9058da7f206-229" who="Q496604">
            <seg>
              Låt detta vara klart och tydligt: Kärnkraften står inte inför
              någon ny stor era i Sverige tvärtom. I alliansregeringens energiproposition
              sägs det att kärnkraften är en parentes i Sveriges energihistoria
              och den förnybara energins tid är här. Regeringen har visat den
              förnybara energins möjligheter. Medan kärnkraften ger en dryg
              tiondel av den nyttiggjorda energin i Sverige ger den förnybara
              energin redan i dag fyra gånger så mycket. Bioenergin har under
              alliansregeringens år gått om oljan som den största och viktigaste
              energikällan. Om tio år är hälften av Sveriges energianvändning
              förnybar.
            </seg>
          </u>
          <u xml:id="i-bf93f9058da7f206-241" prev="i-bf93f9058da7f206-229" who="Q496604">
            <seg>
              När vi ser ut över världen ser vi ofta de skrämmande tv-bilderna
              från Japan. Vi vet att klimathotet är lika verkligt som före olyckan
              i Japan. Det är också ett skriande behov för många att minska
              beroendet av olja, till exempel från Libyen eller Mellanöstern,
              och minska beroendet av fossil energi över huvud taget. Då är
              det också bra att Sverige kan producera fossilfri och koldioxidfri
              el mest från förnybar energi men också en del från kärnkraft.
            </seg>
          </u>
          <u xml:id="i-bf93f9058da7f206-242" prev="i-bf93f9058da7f206-229" who="Q496604">
            <seg>
              Sverige har upplevt årtionden av kärnkraftsstrid. Alliansen har
              äntligen skapat möjligheten att lämna detta bakom oss. Nu är det
              inte strid som förestår utan hårt arbete och därmed ännu mer förnybar
              energi och stegvis minskat beroende av kärnkraften.
            </seg>
          </u>
          <note>
            I detta anförande instämde Anders Flanking (C).
          </note>
          <note type="speaker">
            Anf. 17 MARIA WETTERSTRAND (MP):
          </note>
          <u xml:id="i-bf93f9058da7f206-243" next="i-bf93f9058da7f206-254" who="Q444747">
            <seg>
              Herr talman! Blir det mer förnybar el med en politik som håller
              öppet för att det kan byggas tio nya kärnkraftsreaktorer? Eller
              blir det mer förnybar el med en politik som inriktar sig på att
              vi ska ha hundra procent förnybar el?
            </seg>
          </u>
          <u xml:id="i-bf93f9058da7f206-244" prev="i-bf93f9058da7f206-243" who="Q444747">
            <seg>
              Sverige är, som jag redan har sagt, ett av de länder i världen
              som har de allra bästa förutsättningarna att klara elförsörjningen
              med förnybar energi. Om inte vi kan visa att det går, vem i världen
              kommer då att visa det? Om inte vi klarar det, vilket land i världen
              kommer då att kunna försörja sig på enbart förnybar el?
            </seg>
          </u>
          <u xml:id="i-bf93f9058da7f206-245" prev="i-bf93f9058da7f206-243" who="Q444747">
            <seg>
              Det som händer i Sverige i dag är att utländska investerare som
              är intresserade av att satsa på energiproduktion vill satsa både
              på förnybar el och på kärnkraft. Men de investerar i den förnybara
              elen i andra länder som har en tydlig ambition att det är den
              förnybara elen som ska växa och länder som har goda förutsättningar
              för den. Men när de vill bygga kärnkraftsreaktorer sneglar de
              på Sverige därför att vi har visat att vi vill bli Europas kärnkraftspark.
              Jag tycker att detta är mycket olyckligt.
            </seg>
          </u>
          <u xml:id="i-bf93f9058da7f206-246" prev="i-bf93f9058da7f206-243" who="Q444747">
            <seg>
              Centerpartiet har styrt svensk energipolitik sedan 1991. Det
              är det enda parti som har varit med och styrt energipolitiken
              sedan 1991. Centerpartiet är alltså ansvarigt för allting som
              har hänt inom svensk energipolitik sedan dess. Jag tycker att
              det är fult att försöka undandra sig detta ansvar. Det är trots
              allt så att både dagens och gårdagens energipolitik är beslutad
              av Centerpartiet.
            </seg>
          </u>
          <u xml:id="i-bf93f9058da7f206-247" prev="i-bf93f9058da7f206-243" who="Q444747">
            <seg>
              År 2006 fick Centerpartiet en ministerpost som ansvarig för energipolitiken.
              Då bestämde Centerpartiet sig för att genomföra Folkpartiets energipolitik.
              Det betyder att vi i dag har en energipolitik som håller öppet
              för att man ska bygga tio nya kärnkraftsreaktorer. Detta kommer
              att leda till att investeringar som annars skulle hamna i förnybar
              energi riskerar att hamna i kärnkraft. Och vi riskerar att göra
              Sverige kärnkraftsberoende i 75 år till. Så lång är den parentes
              som Andreas Carlgren talar om.
            </seg>
          </u>
          <u xml:id="i-bf93f9058da7f206-248" prev="i-bf93f9058da7f206-243" who="Q444747">
            <seg>
              Jag menar att det som världen nu behöver är ny teknik och nya
              investeringar i förnybar energi. Om länder som Sverige bestämmer
              sig för att satsa på kärnkraft eller tillåta att investerare i
              vårt land väljer att satsa på kärnkraft då gör vi inte den nytta
              för världens energiförsörjning som världen behöver. Om vi däremot
              skulle vara tydliga med att säga att vi har ambitionen att vi
              ska ha hundra procent förnybar energi i Sverige och ser till att
              förutsättningarna för dem som vill investera i detta ska vara
              goda, då skulle vi bidra till att det kom fram teknik, att det
              gjordes investeringar och att vi fick forskning och utveckling
              inom detta område som andra länder i världen också skulle kunna
              ha nytta av, oavsett om det är så att de vill ersätta kärnkraft
              eller om de vill ersätta fossil energi. Det är nämligen samma
              lösningar som bidrar till att lösa både klimathotet och kärnkraftsberoendet.
            </seg>
          </u>
          <u xml:id="i-bf93f9058da7f206-249" prev="i-bf93f9058da7f206-243" who="Q444747">
            <seg>
              Redan före kärnkraftsolyckan i Japan var det fler kärnkraftsreaktorer
              som stängdes i världen än nya som startades.
            </seg>
          </u>
          <u xml:id="i-bf93f9058da7f206-250" prev="i-bf93f9058da7f206-243" who="Q444747">
            <seg>
              De allra flesta demokratiska länder har valt att satsa på förnybar
              energi och inte på kärnkraft. Det finns anledningar till det.
              En av anledningarna är de risker som kärnkraften innebär. Det
              handlar om att man inte kan garantera säkerheten under driften.
              Men det handlar också om de risker som det innebär att producera
              radioaktivt avfall som vi inte vet hur vi ska ta om hand och som
              är farligt och som måste hållas skilt från allt liv i hundra tusen
              år.
            </seg>
          </u>
          <u xml:id="i-bf93f9058da7f206-251" prev="i-bf93f9058da7f206-243" who="Q444747">
            <seg>
              Men det finns också en annan anledning, och det är dessa länder
              ser att det är de förnybara energikällorna som kommer att vara
              efterfrågade på marknaden framöver. Genom att se till att de utvecklas
              i de egna länderna kommer man också att kunna bidra till att ta
              fram teknik som andra har nytta av. Man kommer att få en industri
              som växer inom de områden där det faktiskt finns en efterfrågan
              på marknaden.
            </seg>
          </u>
          <u xml:id="i-bf93f9058da7f206-252" prev="i-bf93f9058da7f206-243" who="Q444747">
            <seg>
              Jag är helt övertygad om att denna trend och denna utveckling
              kommer att förstärkas efter kärnkraftsolyckan i Japan. Det är
              oerhört olyckligt om Sverige i detta läge i stället väljer att
              hålla öppet för att det ska byggas tio nya kärnkraftsreaktorer.
            </seg>
          </u>
          <u xml:id="i-bf93f9058da7f206-253" prev="i-bf93f9058da7f206-243" who="Q444747">
            <seg>
              Det är också helt fel att säga att vi behöver kärnkraften för
              vår framtida energiförsörjning i 75 år. Det är helt enkelt inte
              sant. Vi står tvärtom inför ett stort elöverskott som, enligt
              prognoserna, redan fram till 2020 är på över 20 terawattimmar,
              och det är lågt räknat. Det finns alltså redan under de närmaste
              tio åren ett stort elöverskott i Sverige. Vi är inte i ett sådant
              läge att vi behöver bygga tio nya kärnkraftsreaktorer för att
              klara vår elförsörjning.
            </seg>
          </u>
          <u xml:id="i-bf93f9058da7f206-254" prev="i-bf93f9058da7f206-243" who="Q444747">
            <seg>
              Jag menar att Sverige ska välja en annan väg. Vi ska välja att
              satsa på förnybar energi därför att det är lösningen också för
              världen.
            </seg>
          </u>
          <note>
            I detta anförande instämde andre vice talman Ulf Holm och Jan
            Lindholm (båda MP).
          </note>
          <note type="speaker">
            Anf. 18 LARS JOHANSSON (S):
          </note>
          <u xml:id="i-bf93f9058da7f206-255" next="i-bf93f9058da7f206-267" who="Q3373277">
            <seg>
              Herr talman! Jag vill framföra ett tack till Miljöpartiet, som
              har tagit initiativet till dagens kärnkraftsdebatt.
            </seg>
          </u>
          <u xml:id="i-bf93f9058da7f206-256" prev="i-bf93f9058da7f206-255" who="Q3373277">
            <seg>
              Det är inte så, som miljöministern sade i sitt inlägg, att kärnkraftsstriden
              är över, att det är lugn och ro i Sverige sedan regeringens förslag
              om att bygga ny kärnkraft i Sverige gick igenom med två rösters
              majoritet den 17 juni. Det är inte så. Detta kommer att fortsätta
              att vara en levande debatt, och det är inte konstigt. Vi har haft
              Harrisburgolyckan, vi har haft Tjernobylolyckan och nu har vi
              olyckan i Fukushima, som naturligtvis är en fruktansvärd olycka
              för alla människor som drabbas i Japan. Vad den kommer att föra
              med sig i framtiden vet vi inte än. Vi kan bara se vad som pågår
              och att tusentals människor drabbas. Hela samhället drabbas på
              olika sätt av denna enorma olycka.
            </seg>
          </u>
          <u xml:id="i-bf93f9058da7f206-257" prev="i-bf93f9058da7f206-255" who="Q3373277">
            <seg>
              Därför kan ingen vara oberörd av vad som pågår. Vi kan inte heller
              säga att kärnkraften inte är farlig. Det är en farlig energikälla
              som man måste ta på största allvar. Jag tycker att vi ska lära
              av detta.
            </seg>
          </u>
          <u xml:id="i-bf93f9058da7f206-258" prev="i-bf93f9058da7f206-255" who="Q3373277">
            <seg>
              Redan hösten 2006 var vi faktiskt på väg att få en väldigt allvarlig
              incident i Forsmark. Det tycker jag glömdes bort av regeringen
              när man arbetade fram sin proposition förra året. Det var en mycket
              allvarlig händelse. Det handlade också där om kylning som inte
              fungerade. De olika dieselaggregaten hade problem att få i gång
              kylningen i tid. Nu hände ingenting den gången, men detta visar
              återigen att det oförutsedda kan inträffa. Det är just därför
              man måste vara oerhört noggrann med att den kärnkraft som nu finns
              har väldigt stora säkerhetskrav på sig absolut!
            </seg>
          </u>
          <u xml:id="i-bf93f9058da7f206-259" prev="i-bf93f9058da7f206-255" who="Q3373277">
            <seg>
              Men det är också därför som vi tycker att det var mycket märkligt
              att regeringen tvingade igenom en sådan proposition som man gjorde
              i somras, om att bygga nya kärnkraftverk i Sverige. Jag är stolt
              över att vi socialdemokrater stod emot och fortsatte att envist
              driva att vi ska genomföra en energiomställning som syftar till
              att fasa ut kärnkraften i takt med att nya alternativ växer fram.
              Frågan är om miljöministern och regeringen anser att verkligheten
              nu har förändrats, om det finns några nya fakta att agera utifrån.
            </seg>
          </u>
          <u xml:id="i-bf93f9058da7f206-260" prev="i-bf93f9058da7f206-255" who="Q3373277">
            <seg>
              Sverige kan göras modernt och arbeta vidare på förnybara energilösningar
              och energieffektiviseringar. Vårt land har, precis som Maria Wetterstrand
              sade, unika möjligheter att basera hela sin energiförsörjning
              på förnybara källor. Låt oss ta det ansvaret! Här finns en enorm
              utvecklingspotential, jobbmöjligheter och unika tillväxtchanser.
              Här finns framtidsmöjligheter.
            </seg>
          </u>
          <u xml:id="i-bf93f9058da7f206-261" prev="i-bf93f9058da7f206-255" who="Q3373277">
            <seg>
              Vi socialdemokrater har tillsammans med Miljöpartiet och Vänsterpartiet
              lagt fram många konkreta förslag på hur vi kan bygga ut den förnybara
              energin vindkraft, bioproducerad kraftvärme, solkraft och vågkraft,
              för att nämna de viktigaste energislagen.
            </seg>
          </u>
          <u xml:id="i-bf93f9058da7f206-262" prev="i-bf93f9058da7f206-255" who="Q3373277">
            <seg>
              Energimyndigheten spår i sin långtidsprognos ett elöverskott
              i Sverige på hela 25 terawattimmar till 2030. Det är nästan hälften
              av den elproduktion som kärnkraften stod för under föregående
              år. Här finns alltså betydande energimöjligheter. Vi ser därför
              att man i mycket lugn takt kan ersätta kärnkraften samtidigt som
              man bibehåller konkurrenskraften och elpriset för den viktiga
              basindustrin och för hushållen.
            </seg>
          </u>
          <u xml:id="i-bf93f9058da7f206-263" prev="i-bf93f9058da7f206-255" who="Q3373277">
            <seg>
              Herr talman! När den borgerliga regeringen talar om att ny kärnkraft
              ska byggas i Sverige gör man gällande att den ska ersätta gamla
              reaktorer. Man nämner inte att det handlar om nya kärnkraftverk
              som ska byggas vid nuvarande Ringhals, Forsmark och Oskarshamn.
              Propositionen talar om tio nya kärnkraftverk. Det blir stora anläggningar
              i dessa kommuner, och innan de är på plats krävs det ny miljöprövning
              enligt den nya miljöbalken, dessutom.
            </seg>
          </u>
          <u xml:id="i-bf93f9058da7f206-264" prev="i-bf93f9058da7f206-255" who="Q3373277">
            <seg>
              Vad säger då industrin? Nja, den tvekar, tycker att regeringen
              har för svagt stöd i riksdagen.
            </seg>
          </u>
          <u xml:id="i-bf93f9058da7f206-265" prev="i-bf93f9058da7f206-255" who="Q3373277">
            <seg>
              Vi tror därför inte att det är möjligt att genomföra dessa stora
              projekt. Det blir dyrt, det tar lång tid och det behövs inte,
              för Sverige behöver inte dessa nya kärnkraftverk.
            </seg>
          </u>
          <u xml:id="i-bf93f9058da7f206-266" prev="i-bf93f9058da7f206-255" who="Q3373277">
            <seg>
              Dessutom är frågan om slutförvaringen av det utbrända uranet
              inte löst. Ändå vill regeringen skapa möjligheter att bygga ny
              kärnkraft i Sverige.
            </seg>
          </u>
          <u xml:id="i-bf93f9058da7f206-267" prev="i-bf93f9058da7f206-255" who="Q3373277">
            <seg>
              Därför är min fråga till miljöminister Carlgren: Är du beredd
              att nu ta det politiska ansvaret och ompröva politiken om att
              bygga ny kärnkraft i Sverige?
            </seg>
          </u>
          <note>
            I detta anförande instämde Carina Adolfsson Elgestam, Ingemar
            Nilsson, Ingela Nylund Watz och Börje Vestlund (alla S).
          </note>
          <note type="speaker">
            Anf. 19 CECILIE TENFJORD-TOFTBY (M):
          </note>
          <u xml:id="i-bf93f9058da7f206-268" next="i-bf93f9058da7f206-277" who="Q4982318">
            <seg>
              Herr talman! I dag debatterar vi svensk kärnkraftssäkerhet på
              grund av den ofattbara naturkatastrof som har drabbat Japan. Medierapporteringen
              har varit något underlig. 30 000 människor är antingen döda eller
              befarat döda, byar har blivit utraderade, barn har blivit föräldralösa
              och föräldrar sörjer sina saknade barn. Ändå har väldigt lite
              hörts om detta fruktansvärda lidande. Egentligen borde kanske
              dagens debatt ha handlat om hur vi kan ställa upp och hjälpa det
              japanska folket.
            </seg>
          </u>
          <u xml:id="i-bf93f9058da7f206-269" prev="i-bf93f9058da7f206-268" who="Q4982318">
            <seg>
              Å andra sidan motsätter jag mig inte en debatt om kärnkraft och
              svensk kärnkraftssäkerhet. Tvärtom välkomnar jag den. Det är en
              debatt som ska föras utifrån svenska förhållanden. Energifrågan
              är en av vår tids kanske viktigaste frågor. Utan energin stannar
              världen. Svensk energipolitik ska lösa flera viktiga frågor. Vi
              ska lösa hur vi tryggar vår egen energiförsörjning, hur vi gör
              energiförsörjningen så säker och klimatvänlig som möjligt och
              hur vi gör elen så prisvärd som möjligt för svenska hushåll och
              vår viktiga svenska industri.
            </seg>
          </u>
          <u xml:id="i-bf93f9058da7f206-270" prev="i-bf93f9058da7f206-268" who="Q4982318">
            <seg>
              Alliansen har en energi- och klimatöverenskommelse, och i den
              har vi pekat ut färdriktningen. Den gällde före naturkatastrofen
              i Japan, och den gäller fortfarande. Vår energiförsörjning ska
              enligt vår energiöverenskommelse stå på tre ben: vattenkraft,
              ny förnybar energi och kärnkraft. Vi behöver en säker energiförsörjning.
              Svenska hushåll och svensk industri behöver veta att de kan räkna
              med en stabil försörjning till stabila och rimliga priser. Utan
              långsiktiga besked om detta riskerar till exempel de 200 000 som
              i dag är anställda inom svensk basindustri att förlora sina jobb.
              En säker energiförsörjning förutsätter självklart även höga krav
              på säkerheten kring energiproduktionen.
            </seg>
          </u>
          <u xml:id="i-bf93f9058da7f206-271" prev="i-bf93f9058da7f206-268" who="Q4982318">
            <seg>
              Dagens debatt är initierad av Miljöpartiet på grund av de tragiska
              händelserna i Japan, en katastrof av enorma proportioner som visar
              vikten av ett ständigt pågående arbete för att höja säkerheten
              även inom våra svenska kärnkraftverk. Detta är dock inget nytt
              för Sverige. När Sverige började planera och bygga sin kärnkraft
              på 60- och 70-talet valde Sverige att införa fyra säkerhetssystem
              i våra svenska kärnkraftverk medan kutymen i övriga världen var
              tre säkerhetssystem. Den inställningen till säkerhet har inte
              förändrats. Till och med under det rödgröna styret när tankeförbud
              rådde inom kärnkraftsindustrin gjordes uppgraderingar och nyinvesteringar
              inom den svenska kärnkraftssäkerheten.
            </seg>
          </u>
          <u xml:id="i-bf93f9058da7f206-272" prev="i-bf93f9058da7f206-268" who="Q4982318">
            <seg>
              Herr talman! De reaktorer som drabbades i Japan är av samma generation
              som våra tidiga svenska reaktorer. Det kan kännas lite skrämmande,
              men skillnader finns. På några av de dramatiska bilder vi sett
              från Fukushima ser vi resultatet av explosioner som är förorsakade
              av instängd gas i reaktorerna. Just detta kan inte hända i Sverige,
              för vi har dragit lärdom. Efter olyckan på Three Mile Island i
              Harrisburg installerades ett system som leder gas ut ur reaktorerna.
              Gasen filtreras och renas från farlig strålning innan den kommer
              ut. På så sätt undviker vi det massiva tryck som förorsakade flertalet
              explosioner i Japan. Vi drog lärdom av Harrisburg, och vi kommer
              självklart även att dra lärdom av det fruktansvärda som händer
              i Japan just nu.
            </seg>
          </u>
          <u xml:id="i-bf93f9058da7f206-273" prev="i-bf93f9058da7f206-268" who="Q4982318">
            <seg>
              Vad vi redan har gjort för att värna säkerheten kan sammanfattas
              i några punkter. FN:s atomorgan IAEA har internationella team
              som granskar kärnkraftverk. Sverige har deltagit i utvärderingen
              i andra länder, och utländska team har värderat svenska kraftverk.
            </seg>
          </u>
          <u xml:id="i-bf93f9058da7f206-274" prev="i-bf93f9058da7f206-268" who="Q4982318">
            <seg>
              Sverige har bjudit in IAEA att under 2012 genomföra en granskning
              av Sveriges tillsyns- och myndighetsfunktion, vilket även Andreas
              Carlgren tog upp i sitt anförande. Svenska regeringen har tagit
              initiativ till att förstärka säkerhetsarbetet, bland annat genom
              att samla expertisen på strålsäkerhet och kärnteknik till en myndighet
              och samtidigt förstärka myndighetens budget.
            </seg>
          </u>
          <u xml:id="i-bf93f9058da7f206-275" prev="i-bf93f9058da7f206-268" who="Q4982318">
            <seg>
              Strålsäkerhetsmyndigheten är kompetent, oberoende och ställer
              höga krav på branschen. Branschen har visat att den kan leva upp
              till dessa krav, och de höjs kontinuerligt. Strålsäkerhetsmyndigheten
              har också uppdraget att bevaka en fortsatt förstärkning av den
              långsiktiga säkerheten, kopplat till åldrande reaktorer och långa
              drifttider samt utifrån de moderniseringsprogram som finns inom
              den svenska kärnkraftsindustrin.
            </seg>
          </u>
          <u xml:id="i-bf93f9058da7f206-276" prev="i-bf93f9058da7f206-268" who="Q4982318">
            <seg>
              Herr talman! Sverige har alltid prioriterat säkerhet. Det gjorde
              vi innan jordbävningen slog till och tsunamin dränkte Japan. Arbetet
              måste dock ständigt utvecklas, och erfarenheterna från Fukushima
              kommer självklart att tas till vara. Regeringen har därför också
              gett Strålsäkerhetsmyndigheten uppdraget att göra en genomlysning
              av den svenska kärnkraften och det nationella säkerhetsarbetet
              baserat på den lärdom vi säkerligen kommer att dra av Fukushima.
            </seg>
          </u>
          <u xml:id="i-bf93f9058da7f206-277" prev="i-bf93f9058da7f206-268" who="Q4982318">
            <seg>
              Sverige är dock inte Japan, herr talman. Svensk kärnkraft ska
              värderas utifrån svenska förhållanden. När katastrofer händer
              är det viktigt att sätta in dem i sitt sammanhang. Vad vi har
              blivit påminda om är dock att katastrofer kommer oanmälda. Därför
              måste vi alltid vara beredda på worst case scenario. Det är uppdraget
              för svensk kärnkraftssäkerhet, och där ska Sverige även i fortsättningen
              vara ledande.
            </seg>
          </u>
          <note>
            I detta anförande instämde Lars Hjälmered, Johan Hultberg, Olof
            Lavesson, Jessica Polfjärd, Hans Rothenberg och Boriana Åberg
            (alla M).
          </note>
          <note type="speaker">
            Anf. 20 EVA FLYBORG (FP):
          </note>
          <u xml:id="i-bf93f9058da7f206-278" next="i-bf93f9058da7f206-290" who="Q4948373">
            <seg>
              Herr talman! För tre veckor sedan nåddes vi av den tragiska nyheten
              om den stora jordbävningen utanför Japans kust med efterföljande
              tsunamier. Många människor har fått sätta livet till i denna enorma
              naturkatastrof. Våra tankar, vår solidaritet och vår medkänsla
              går till Japans folk.
            </seg>
          </u>
          <u xml:id="i-bf93f9058da7f206-279" prev="i-bf93f9058da7f206-278" who="Q4948373">
            <seg>
              Återuppbyggnadsarbetet blir svårt och mödosamt, men det finns
              ingen annan väg än framåt. Dessutom brottas Japan nu med problematiken
              från de jordbävnings- och tsunamidrabbade kärnkraftverken i Fukushima.
              Visserligen bygger Japan reaktorer som ska klara normala jordbävningar,
              vilket de också gjorde, men forsande väggar av vatten på uppemot
              15 meter sopade bort för mycket av kringliggande elförsörjning
              och infrastrukturer.
            </seg>
          </u>
          <u xml:id="i-bf93f9058da7f206-280" prev="i-bf93f9058da7f206-278" who="Q4948373">
            <seg>
              Vi kan i dag inte dra några slutsatser för vår egen del av händelsen,
              men vi kommer att följa utvecklingen noga och ödmjukt ta till
              oss de lärdomar som går att få. Sverige ligger inte i områden
              med jordbävningar eller tsunamier. Vi har ett mycket högt säkerhetstänkande
              inom industrin, och vi övar krisscenarier på olika nivåer regelbundet.
              En övning startade i februari i år, där man övar enligt maxkatastroftesen.
            </seg>
          </u>
          <u xml:id="i-bf93f9058da7f206-281" prev="i-bf93f9058da7f206-278" who="Q4948373">
            <seg>
              Olyckor kan nämligen inträffa även här. Det är därför viktigt
              med kontinuerlig utveckling inom såväl den kärntekniska forskningen
              och processer som, inte minst, granskande myndigheter. Säkerhet
              är inget man gör en gång och så är saken klar tvärtom. Det är
              en inställning och ett arbete som aldrig tar slut. Säkerheten
              måste alltid vara nummer ett. Därför är det oerhört värdefullt
              att denna regering nu återigen satsar på den kärntekniska forskningen,
              både för säkerhetens och framtidens skull.
            </seg>
          </u>
          <u xml:id="i-bf93f9058da7f206-282" prev="i-bf93f9058da7f206-278" who="Q4948373">
            <seg>
              Herr talman! Redan för över tio år sedan tog jag i motioner och
              debatter här i riksdagens kammare upp vikten av att vi i Sverige
              utbildar kärntekniker för att kunna utveckla säkerhetstänkandet
              och ha just kompetenta granskande myndigheter. Folkpartiet har
              även välkomnat internationella utvärderingar och att vi i Sverige
              aktivt ska tillämpa benchmarking för kraftindustrin.
            </seg>
          </u>
          <u xml:id="i-bf93f9058da7f206-283" prev="i-bf93f9058da7f206-278" who="Q4948373">
            <seg>
              Den modernisering och uppdatering av de svenska kärnkraftverken
              som har skett under de senaste åren är ett led i ett målmedvetet
              arbete. Det produktionsbortfall som har drabbat kärnkraftverken
              under de senaste två åren har till stora delar berott just på
              att man har haft enormt tuffa krav från de granskande myndigheterna
              när man moderniserat och uppgraderat kärnkraftverken.
            </seg>
          </u>
          <u xml:id="i-bf93f9058da7f206-284" prev="i-bf93f9058da7f206-278" who="Q4948373">
            <seg>
              Ny kärnkraft som eventuellt kommer att komma kommer dessutom
              att vara än mer säker med nya processer, nytt material och ny
              teknik. Av dessa skäl men också av effektivitetsskäl ska vi välkomna
              nya kärnkraftverk i Sverige när dagens tjänat ut.
            </seg>
          </u>
          <u xml:id="i-bf93f9058da7f206-285" prev="i-bf93f9058da7f206-278" who="Q4948373">
            <seg>
              Herr talman! Det är ett faktum att all energiproduktion är förenat
              med nackdelar och risker. Den största risken mänskligheten står
              inför nu är dock att temperaturen stiger globalt på grund av människans
              stora koldioxidutsläpp. I den klimatutmaningen är kärnkraften
              ett positivt verktyg, som FN:s klimatpanel IPCC, liksom EU-kommissionen,
              uppmärksammar.
            </seg>
          </u>
          <u xml:id="i-bf93f9058da7f206-286" prev="i-bf93f9058da7f206-278" who="Q4948373">
            <seg>
              Sverige bidrar med en mycket liten klimatpåverkan, mycket tack
              vare den rena vatten- och kärnkraften samt det förnybara. Alternativet,
              som snabbt ökar så fort kärnkraften faller bort, är smutsig el
              från fossila bränslen gas och kol vilket vi kan se händer precis
              just nu i Tyskland.
            </seg>
          </u>
          <u xml:id="i-bf93f9058da7f206-287" prev="i-bf93f9058da7f206-278" who="Q4948373">
            <seg>
              Herr talman! Redan när Barsebäck 1 stängdes i mitten av 1990-talet
              varnade jag och Folkpartiet för ökade koldioxid- och partikelutsläpp.
              För varje timme med avstängd kärnkraft gav den ökade användningen
              av dansk kolkraft till exempel 1 700 kilogram svavel. Det gav
              860 kilogram kväveoxider varje timme och 560 000 kilogram koldioxid
              varje timme. Detta är den bistra sanningen. Vi vill inte göra
              oss mer beroende av smutsiga fossila bränslen, och inte heller
              vill vi göra oss beroende av till exempel rysk gas.
            </seg>
          </u>
          <u xml:id="i-bf93f9058da7f206-288" prev="i-bf93f9058da7f206-278" who="Q4948373">
            <seg>
              Herr talman! Sanning är också att de fossila bränslenas utsläpp
              gör att människor går en förtida död till mötes. Det handlar om
              två miljoner för tidiga dödsfall per år bara i Indien, vilket
              kallas Asian brown cloud av bland annat FN och många fler.
            </seg>
          </u>
          <u xml:id="i-bf93f9058da7f206-289" prev="i-bf93f9058da7f206-278" who="Q4948373">
            <seg>
              Andra energislag är inte heller fria från risker. När stora vattendammar
              brister kan följderna bli katastrofala. Minst 160 000 människor
              dog till följd av den stora dammolyckan i Banqiao i Kina i mitten
              av 70-talet, och ingen vet väl ännu hur BP:s stora oljeutsläpp
              i Mexikanska golfen kommer att påverka djur, natur och människor
              på såväl kort som lång sikt, men att skadorna är gigantiska vet
              vi.
            </seg>
          </u>
          <u xml:id="i-bf93f9058da7f206-290" prev="i-bf93f9058da7f206-278" who="Q4948373">
            <seg>
              Kärnkraften är inget självändamål, men nu och för en lång tid
              framöver är det en värdefull tillgång i den svenska energimixen
              och inte minst i kampen för klimatet.
            </seg>
          </u>
          <note type="speaker">
            Anf. 21 LARS ISOVAARA (SD):
          </note>
          <u xml:id="i-bf93f9058da7f206-291" next="i-bf93f9058da7f206-304" who="Q213126">
            <seg>
              Herr talman! Teknik medför nästan alltid risker på ett eller
              annat sätt. Olycksrisker kan beaktas, och olycksrisker kan förebyggas.
              Det kan dimensioneras mot olycksrisker, men olyckor kan aldrig
              fullständigt uteslutas.
            </seg>
          </u>
          <u xml:id="i-bf93f9058da7f206-292" prev="i-bf93f9058da7f206-291" who="Q213126">
            <seg>
              Våra moderna samhällen är så gott som helt uppbyggda på teknik
              där det finns ett riskmoment i högre eller lägre grad. Vi kan
              aldrig bortse från att det någon gång kan gå fel, men vi kan ibland
              till och med ofta lära oss att leva med dessa risker, då nyttan
              är så oändligt mycket större. Jag tänker inte bara på den personliga
              nyttan utan även på den gemensamma samhällsnyttan.
            </seg>
          </u>
          <u xml:id="i-bf93f9058da7f206-293" prev="i-bf93f9058da7f206-291" who="Q213126">
            <seg>
              Bara i biltrafiken dör det 1,3 miljoner människor årligen i världen.
              Det är i stort sett 150 människor i timmen, dygnet om. Under denna
              debatt kan vi kalkylera med att drygt 200 människor har omkommit
              i trafikolyckor runt om i världen. Bland ungdomar 1024 år runt
              om i världen är trafikolyckor den enskilt vanligaste dödsorsaken.
            </seg>
          </u>
          <u xml:id="i-bf93f9058da7f206-294" prev="i-bf93f9058da7f206-291" who="Q213126">
            <seg>
              Så ser det ut. Ingen kan säga annat än att det är förskräckliga
              siffror. Vi får i sammanhanget inte glömma bort hur många som
              dessutom ådrar sig livslånga handikapp och lidande. Att biltrafiken
              bör minskas på grund av miljöpåverkan är en sak, men vem skulle
              vilja förbjuda all biltrafik enbart med hänsyn tagen till de förfärande
              olyckssiffrorna?
            </seg>
          </u>
          <u xml:id="i-bf93f9058da7f206-295" prev="i-bf93f9058da7f206-291" who="Q213126">
            <seg>
              Herr talman! Skulle vi riva alla vattenkraftsdammar och förbjuda
              vattenkraften bara för att en av de största dammolyckorna, och
              samtidigt kanske den mest bortglömda, krävde över 26 000 direkta
              dödsoffer och ledde till att närmare 150 000 dog i svält i efterdyningarna
              till katastrofen? Allt detta skedde för bara 35 år sedan i Kina.
              Människans minne är ibland kort.
            </seg>
          </u>
          <u xml:id="i-bf93f9058da7f206-296" prev="i-bf93f9058da7f206-291" who="Q213126">
            <seg>
              Skulle all civil jetplansutveckling ha stoppats bara för att
              de Havilland Comet-planen oförklarligt störtade under tidigt 1950-tal?
              Tack och lov blev det inget förbud, utan en noggrann utredning
              ledde fram till en förklaring och nya teknikframsteg inom utmattningsområdet.
              Var skulle teknikutvecklingen ha stått nu om inte Wöhler skulle
              ha utfört sina berömda undersökningar om utmattningshavererade
              tåghjulsaxlar under 1800-talet?
            </seg>
          </u>
          <u xml:id="i-bf93f9058da7f206-297" prev="i-bf93f9058da7f206-291" who="Q213126">
            <seg>
              Amerikanska beräkningar visar på att uppskattningsvis 13 000
              amerikaner årligen drabbas av en för tidig död, vanligtvis av
              olika lungsjukdomar på grund av kolkraften. Ska vi i det läget
              omedelbart förbjuda kolkraften? Faktiskt skulle det finnas större
              skäl, inte minst på grund av miljön, till att förbjuda kolkraft
              än till att förbjuda kärnkraft, men energisituationen är som den
              är i många länder, inte minst i Japan, ett Japan som är starkt
              beroende av både kol och olja för elförsörjningens skull.
            </seg>
          </u>
          <u xml:id="i-bf93f9058da7f206-298" prev="i-bf93f9058da7f206-291" who="Q213126">
            <seg>
              Herr talman! Det måste konstateras att vi sannerligen lever i
              en farlig värld, men vi får ha i åtanke att det oftast är så att
              det är misstagen och olyckorna, hur cyniskt det än låter, som
              driver utvecklingen framåt. Hur många olyckor med tryckkärl krävdes
              det inte innan det skapades funktionella beräkningsnormer för
              tryckkärl?
            </seg>
          </u>
          <u xml:id="i-bf93f9058da7f206-299" prev="i-bf93f9058da7f206-291" who="Q213126">
            <seg>
              Självklart måste alla tänkbara olycksmöjligheter och risker beaktas
              vid konstruerande av alla typer av anläggningar. Det görs också.
              Allt granskas fortlöpande av myndigheter där det finns en lagstiftning
              om det. Risker placeras i ena vågskålen och nyttan i den andra
              vågskålen. Väger vågskålen med risker över måste vi acceptera
              detta och helt enkelt överge idén. Detta har hänt ett otal gånger,
              inte minst inom läkemedelsforskningen. Det får aldrig någonsin
              råda den minsta tvivel om att det slarvas med eller bortses från
              riskbedömningar. Riskbedömningar kan gälla dammanläggningar, det
              kan gälla flygplanskonstruktioner likväl som det kan handla om
              bro- eller vägbyggen.
            </seg>
          </u>
          <u xml:id="i-bf93f9058da7f206-300" prev="i-bf93f9058da7f206-291" who="Q213126">
            <seg>
              Vi kan minska riskerna för allvarliga olyckor genom att hantera
              det hela på ett rationellt sätt. Vad har vi för alternativ? Ska
              vi låta allmänt tyckande och känslomässiga argument styra hur
              en järnvägsbro ska konstrueras? Det kan tvärtom skada utvecklingen
              och förståelsen för fenomen om vi inte bejakar framåtskridandet
              och den mänskliga uppfinningsrikedomen.
            </seg>
          </u>
          <u xml:id="i-bf93f9058da7f206-301" prev="i-bf93f9058da7f206-291" who="Q213126">
            <seg>
              Låt mig för en stund återgå till trafiken och alla dess dödsoffer.
              Vi har i Sverige visat att det genom en förutseende och aktiv
              trafikpolitik har gått att minska antalet dödsoffer i trafiken
              från ca 1 500 år 1965 till ungefär 280 år 2010. Vad kan detta
              bero på? Är det en slump? Har biltrafiken minskat?
            </seg>
          </u>
          <u xml:id="i-bf93f9058da7f206-302" prev="i-bf93f9058da7f206-291" who="Q213126">
            <seg>
              Svaret på dessa frågor torde bli: Nej, knappast. Det beror på
              att säkrare vägar har byggts, bilarna har blivit betydligt mer
              krocksäkra, vi har fått barnbilstolar, bilbälteslagar, bättre
              utbildning av alla sorts trafikanter. Kort sagt har en framsynt
              och aktiv trafikpolitik bidragit till denna positiva utveckling,
              en förutseende trafikpolitik som har bedrivits i en nyttig symbios
              med en naturlig teknikutveckling.
            </seg>
          </u>
          <u xml:id="i-bf93f9058da7f206-303" prev="i-bf93f9058da7f206-291" who="Q213126">
            <seg>
              Enligt min åsikt bör debatter angående tekniksäkerhet kontra
              politik bottna i detta historiska perspektiv. Vi som politiker
              kan lika lite som alla andra förhindra naturkatastrofer eller
              svåra olyckor när de väl sker. Vad vi som politiker däremot kan
              göra är att tillsammans med expertis i görligaste mån skapa resurser
              och verktyg för att bättre förutsäga naturkatastrofer i form av
              orkaner, jordbävningar och vulkanutbrott. Det arbetet måste fortskrida,
              men jag är samtidigt fullt övertygad om att vi nu år 2011 står
              bättre rustade för detta än bara för 50 år sedan.
            </seg>
          </u>
          <u xml:id="i-bf93f9058da7f206-304" prev="i-bf93f9058da7f206-291" who="Q213126">
            <seg>
              Säkerhet måste få kosta. Vi måste också vara beredda att betala
              för kärnkraftssäkerhet, precis som vi måste vara beredda på att
              betala för säkerhet inom andra områden.
            </seg>
          </u>
          <note>
            I detta anförande instämde Josef Fransson (SD).
          </note>
          <note type="speaker">
            Anf. 22 KENT PERSSON (V):
          </note>
          <u xml:id="i-bf93f9058da7f206-305" next="i-bf93f9058da7f206-313" who="Q6043221">
            <seg>
              Herr talman! Jag vill tacka Miljöpartiet för att de tog initiativ
              till den här aktuella debatten, som egentligen har sin bakgrund
              i den fruktansvärda händelsen i Fukushima i Japan. Det visade
              med all tydlighet hur sårbart samhället är när en stor kärnkraftsolycka
              inträffar.
            </seg>
          </u>
          <u xml:id="i-bf93f9058da7f206-306" prev="i-bf93f9058da7f206-305" who="Q6043221">
            <seg>
              Jag har följt kärnkraftens utveckling sedan folkomröstningen
              1980, 31 år. Senast för tio månader sedan debatterade vi förutsättningar
              för en generationsväxling, som det heter, i kärnkraften. Det är
              ungefär samma personer i dag som för tio månader sedan som debatterar
              frågan. Det visar att frågan om kärnkraften är en fråga som engagerar,
              som aldrig kommer att ta slut i och med att vi har en så bräcklig
              energiöverenskommelse från den borgerliga sidan.
            </seg>
          </u>
          <u xml:id="i-bf93f9058da7f206-307" prev="i-bf93f9058da7f206-305" who="Q6043221">
            <seg>
              När vi följt det som händer i Japan i dag kan vi konstatera att
              det är allt annat än positiv utveckling. I onsdags, när jag senast
              tog reda på vad som händer, kunde jag konstatera att nivån för
              radioaktiv jod var mer än 3 000 gånger över gränsvärdet. Inne
              i reaktorhallarna är värdena hundra tusen gånger över gränsvärdena.
              Ungefär 1 000 döda kroppar ligger runt reaktorerna som man än
              i dag inte kan ta in på grund av risken för att det är för hög
              radioaktiv strålning. Man vet inte hur man ska hantera det. Det
              visar med all tydlighet hur svårt och allvarligt det är när en
              olycka inträffar.
            </seg>
          </u>
          <u xml:id="i-bf93f9058da7f206-308" prev="i-bf93f9058da7f206-305" who="Q6043221">
            <seg>
              Vi kunde också i onsdags läsa att antalet sköldkörtelcancer ökar
              som ett resultat av Tjernobylolyckan, och det är 25 år sedan!
              Det här är konsekvenser av kärnkraftens utveckling runt om i världen.
            </seg>
          </u>
          <u xml:id="i-bf93f9058da7f206-309" prev="i-bf93f9058da7f206-305" who="Q6043221">
            <seg>
              Nu berodde inte reaktorhaveriet i Japan på jordbävningen eller
              den efterföljande tsunamin, utan det var helt enkelt så att elförsörjningen
              slogs ut. Och det är just det som är problemet. Vi kan inte förutse
              vad som kommer att hända i framtiden när det gäller olyckor. Vi
              kan ta lärdom av olyckor som hänt, men dem kommer vi aldrig att
              kunna förutse. Det här kommer att kunna uppträda även här i Sverige.
              I Forsmark var det väldigt nära 2006.
            </seg>
          </u>
          <u xml:id="i-bf93f9058da7f206-310" prev="i-bf93f9058da7f206-305" who="Q6043221">
            <seg>
              Miljömässigt är kärnkraften lika farlig i dag som för 31 år sedan
              då vi diskuterade frågan. Nu står vi på samma ställe; ingenting
              har egentligen skett när det gäller säkerhetsbestämmelserna. Tillsammans
              med uranbrytningens miljöfaror är avfallsfrågan och den icke försumbara
              risken för härdsmälta oacceptabla konsekvenser av kärnkraften.
              De tusentals ton radioaktivt avfall vi årligen producerar kommer
              vi att få bära med oss i hundra tusen år. Vi lämnar ansvaret till
              kommande generationer för de säkerhetsrisker som detta innebär.
              Vi fattade ett beslut för tio månader sedan som kommande generationer
              kommer att få bära med sig under överskådlig tid. Det är resultatet
              av regeringens energiöverenskommelse.
            </seg>
          </u>
          <u xml:id="i-bf93f9058da7f206-311" prev="i-bf93f9058da7f206-305" who="Q6043221">
            <seg>
              Så här sade Andreas Carlgren på Energitinget för inte så länge
              sedan: Kärnkraften är en parentes i Sveriges energihistoria. Energiöverenskommelsen
              innebär att Sveriges beroende av kärnkraft för elproduktion ska
              minska till förmån för kraftigt utbyggd förnybar elproduktion
              från främst vind och biokraft.
            </seg>
          </u>
          <u xml:id="i-bf93f9058da7f206-312" prev="i-bf93f9058da7f206-305" who="Q6043221">
            <seg>
              Det låter bra, och den vägen borde vi sikta in oss på. Problemet
              är att regeringen inte har någon plan för det. När vi gick till
              beslut för tio månader sedan stod följande i betänkandet, vilket
              även Andreas Carlgren sade: Med tanke på de befintliga reaktorernas
              förväntade återstående livslängd och den långa projekteringstiden
              för nya kärnkraftsanläggningar är det angeläget att redan i dag
              ge tydliga besked om förutsättningarna för planering av nya anläggningar
              på kommersiella grunder. Att genomföra en generationsväxling i
              det svenska kärnkraftsbeståndet innebär att kärnkraften kommer
              att vara en viktig energikälla under överskådlig tid.
            </seg>
          </u>
          <u xml:id="i-bf93f9058da7f206-313" prev="i-bf93f9058da7f206-305" who="Q6043221">
            <seg>
              Det här är långt ifrån pratet om en parentes. En parentes är
              per definition en kort bestämd tid, men här pratar man om överskådlig
              tid. Det är resultatet av regeringens energipolitik. Vi har möjligheter
              här i Sverige att satsa på förnybar energi. Vi kan fasa ut kärnkraften
              om vi ger de signalerna direkt till energiproducenterna. Då klarar
              vi det till 2050. Det är precis det som världen behöver. Vi behöver
              inte mer av kärnkraft, utan vi behöver en plan för avvecklingen
              av kärnkraften och en plan för hur vi kan introducera mer förnybar
              energi.
            </seg>
          </u>
          <note type="speaker">
            Anf. 23 MATS ODELL (KD):
          </note>
          <u xml:id="i-bf93f9058da7f206-314" next="i-bf93f9058da7f206-327" who="Q571725">
            <seg>
              Herr talman! En debatt i Sveriges riksdag om jordbävningskatastrofen
              i Japan borde börja med att vi funderar på hur vi kan bidra i
              en väldigt svår situation. Jag kan nog tycka att i ett läge där
              krisen fortfarande är akut, som Kent Persson påpekar, borde det
              vara på sin plats. Vi har nämligen ännu inte den överblick som
              jag tycker krävs för att man ska kunna dra de väldigt långtgående
              slutsatser som flera talare har gjort här.
            </seg>
          </u>
          <u xml:id="i-bf93f9058da7f206-315" prev="i-bf93f9058da7f206-314" who="Q571725">
            <seg>
              Jag tror inte heller, herr talman, att någon i den här kammaren
              vill förminska allvaret i den kris som vi ser i Japan. Tvärtom
              tror jag att vi alla är besjälade av att nu verkligen dra lärdomar
              av detta och se på vilket sätt vi kan förbättra säkerheten i de
              svenska aggregaten.
            </seg>
          </u>
          <u xml:id="i-bf93f9058da7f206-316" prev="i-bf93f9058da7f206-314" who="Q571725">
            <seg>
              Herr talman! Jag lyssnade här under stigande förvåning till Maria
              Wetterstrand. Om det här är de teorier som Miljöpartiet bygger
              sin politik på är det lite synd, tycker jag. Hur kan det vara
              så, om kärnkraften är så föråldrad och så hopplöst mycket dyrare
              än annan, att det i praktiken redan är utländska investerare på
              väg till Sverige som ska investera i denna, om de kan investera
              i den mycket mer lönsamma förnybara energin? Men Maria Wetterstrand
              anser att den inte kommer att få investeringar i Sverige utan
              att det blir i utlandet. Jag skulle vara intresserad av att höra
              vilka ekonomiska teorier som ligger bakom en sådan politik.
            </seg>
          </u>
          <u xml:id="i-bf93f9058da7f206-317" prev="i-bf93f9058da7f206-314" who="Q571725">
            <seg>
              Det som jag, mitt parti och mina allianskolleger är rädda för
              är att vi nu drar förhastade slutsatser, som skedde, skulle jag
              vilja säga, efter incidenten i Three Mile Island. Trots att den
              härdsmältan inte förorsakade några skadliga utsläpp utbröt en
              panik. I Sverige ledde det till en folkomröstning.
            </seg>
          </u>
          <u xml:id="i-bf93f9058da7f206-318" prev="i-bf93f9058da7f206-314" who="Q571725">
            <seg>
              Jag var själv en av ledarna för linje 3, som var de som ville
              gå längst, som snabbast ville avveckla. Jag har omprövat min uppfattning.
              Många av oss gjorde det, inte minst när vi jämförde med de faror
              som växthuseffekten innebär. Det är väldigt viktigt att vi nu
              inte drar förhastade slutsatser.
            </seg>
          </u>
          <u xml:id="i-bf93f9058da7f206-319" prev="i-bf93f9058da7f206-314" who="Q571725">
            <seg>
              Incidenten på Three Mile Island innebar samtidigt, som flera
              har påpekat, att i Sverige och över hela världen fick energiföretagen
              ett helt annat säkerhetsfokus. Vi har ju hört talas om de filteranläggningar
              som sedan byggdes på varenda reaktor, och med sådana hade vi inte
              sett ångexplosionerna i Japan.
            </seg>
          </u>
          <u xml:id="i-bf93f9058da7f206-320" prev="i-bf93f9058da7f206-314" who="Q571725">
            <seg>
              Det pågår alltså en ständig förbättring av kärnkraftstekniken.
              Dagens moderna reaktorer bygger till exempel på en teknik för
              passiv kylning, som innebär att om elförsörjningen skulle försvinna
              kan kylningen ändå säkerställas. De här reaktorerna byggs nu i
              Kina men också i USA.
            </seg>
          </u>
          <u xml:id="i-bf93f9058da7f206-321" prev="i-bf93f9058da7f206-314" who="Q571725">
            <seg>
              Det beslut som riksdagen fattade, att det ska gå att ersätta
              de gamla reaktorer som det är dags att stänga med nya, effektivare
              och säkrare reaktorer, är faktiskt en ingrediens i ett intressant
              och viktigt säkerhetsarbete.
            </seg>
          </u>
          <u xml:id="i-bf93f9058da7f206-322" prev="i-bf93f9058da7f206-314" who="Q571725">
            <seg>
              Jag blev också lite förvånad över Lars Johansson. Jag tror att
              han underskattar svenska folket när han säger att när vi stänger
              en gammal reaktor byggs det faktiskt en ny ungefär som att någon
              skulle baxna inför detta. Det är väl det som är effekten. Ja,
              det blir en ny, säkrare och effektivare som uppstår, och det tror
              jag att väldigt många skulle vara glada för.
            </seg>
          </u>
          <u xml:id="i-bf93f9058da7f206-323" prev="i-bf93f9058da7f206-314" who="Q571725">
            <seg>
              Då frågar man sig om det inte är säkrare att ganska snabbt avveckla
              kärnkraften, som Miljöpartiet, Vänstern och nu tydligen även Socialdemokraterna
              har pläderat för. Då slipper vi ju alla de här riskerna. Jag tror
              inte det, för det finns nämligen andra risker. Hotet från växthuseffekten
              kvarstår. Vad kommer det att innebära när vi ska ersätta kanske
              uppemot 70 terawatt, alltså hälften av svensk elproduktion, med
              ny koldioxidfri elproduktion? Vindkraften förslår ju inte på långa
              vägar. Det kommer att handla om högre elpriser när vi i stället
              ska importera kolkraft till priser som ligger långt över de genomsnittliga
              priser som vi i dag ser med den ökade efterfrågan.
            </seg>
          </u>
          <u xml:id="i-bf93f9058da7f206-324" prev="i-bf93f9058da7f206-314" who="Q571725">
            <seg>
              När det gäller höga elpriser har vi haft en proteststorm i Sverige
              mot att svenska kärnkraftverk, när de har reviderats och uppgraderats,
              har stått still. Hur kommer det då att bli om vi ska stänga av
              allting?
            </seg>
          </u>
          <u xml:id="i-bf93f9058da7f206-325" prev="i-bf93f9058da7f206-314" who="Q571725">
            <seg>
              Det är uppenbart att det skulle vara ett dråpslag mot svensk
              basindustri om det här skulle genomföras. Jag tror att vi alla
              inser att just förädlingen av de svenska råvarorna skogen och
              malmen är själva ryggraden för välfärdsproduktionen i Sverige,
              inklusive tjänstesektorer som jobbar åt industrin, och då är detta
              en väldigt viktig sak.
            </seg>
          </u>
          <u xml:id="i-bf93f9058da7f206-326" prev="i-bf93f9058da7f206-314" who="Q571725">
            <seg>
              Vi ska nu fram till 2020 öka den förnybara elproduktionen med
              25 terawatt, ungefär 10 har tillkommit. Det är ett bra tillskott
              men långt ifrån det som kärnkraften producerar till en långt lägre
              kostnad.
            </seg>
          </u>
          <u xml:id="i-bf93f9058da7f206-327" prev="i-bf93f9058da7f206-314" who="Q571725">
            <seg>
              Slutligen, herr talman, har vi alltså att väga riskerna med att
              behålla kärnkraften och ersätta föråldrade reaktorer med nya med
              en lång rad andra hot och risker. Kärnkraften medför risker, och
              utvärderingar av den här katastrofen måste naturligtvis väga väldigt
              tungt inför framtida ställningstaganden. Men, herr talman, till
              dess finns det inte någon anledning att ändra på grunderna i den
              energipolitik som alliansregeringen har lagt fast.
            </seg>
          </u>
          <note>
            I detta anförande instämde Olof Lavesson, Jessica Polfjärd, Hans
            Rothenberg och Boriana Åberg (alla M).
          </note>
          <note type="speaker">
            Anf. 24 Miljöminister ANDREAS CARLGREN (C):
          </note>
          <u xml:id="i-bf93f9058da7f206-328" next="i-bf93f9058da7f206-335" who="Q496604">
            <seg>
              Herr talman! Lars Johansson har nu lovat att nejdå, kärnkraftsstriden
              är inte över. Nu vet alla vad som väntar om De rödgröna skulle
              få chansen, ny strid.
            </seg>
          </u>
          <u xml:id="i-bf93f9058da7f206-329" prev="i-bf93f9058da7f206-328" who="Q496604">
            <seg>
              Jag skulle förstå upplägget i era angrepp om ni på allvar verkligen
              föreslog att kärnkraft ska stängas nu, men det är ju ingen av
              er som gör det. Det var ingen av er som gick till val på att kärnkraft
              skulle avvecklas nu, att någon reaktor skulle stängas nu, tvärtom,
              och ingen av er förnekar det egentligen. Ni kommer att använda
              kärnkraft in på 2020-talet.
            </seg>
          </u>
          <u xml:id="i-bf93f9058da7f206-330" prev="i-bf93f9058da7f206-328" who="Q496604">
            <seg>
              Den viktiga frågan är: Har ni något annat att föreslå än vad
              vi har när det gäller säkerheten? Har ni några nya annorlunda
              initiativ att föreslå? Nej, inte vad det framgår. Då är trots
              allt ansvaret gemensamt, inte minst från det stora partiet av
              De rödgröna som en gång inte bara planerade kärnkraftverk utan
              också byggde dem, använde dem i decennier och producerade det
              avfall som ni talar om nu. Då frågade man sig inte om problemen
              var lösta.
            </seg>
          </u>
          <u xml:id="i-bf93f9058da7f206-331" prev="i-bf93f9058da7f206-328" who="Q496604">
            <seg>
              Nu är det skönt och bekvämt att stå och skylla på någon annan.
              Är det ändå inte dags att vara så pass rakryggade och ärliga att
              ni säger att ni inte gjorde det här därför att ni var onda, utan
              att ni gjorde därför att ni trodde att det var viktigt för människorna
              i Sandviken, Luleå, Rönnskärsverken, Oxelösund, Borlänge. Men
              vad är beskeden till dem i dag?
            </seg>
          </u>
          <u xml:id="i-bf93f9058da7f206-332" prev="i-bf93f9058da7f206-328" who="Q496604">
            <seg>
              Håkan Juholt är trots allt ärligare. Han berättade nyligen om
              hur han kärnkraft är en del av romantiken för honom tog med den
              dåvarande flickvännen till kärnkraftverket Oskarshamn 1 för att
              därifrån visa den vackra utsikten och solnedgången. Så vacker
              tyckte jag att anläggningen var, sade han. Jag begär ingen romans
              med kärnkraften. Jag säger bara: Kan ni inte vara ärliga nog att
              stå för vad ni har gjort och vad ni tycker i dag?
            </seg>
          </u>
          <u xml:id="i-bf93f9058da7f206-333" prev="i-bf93f9058da7f206-328" who="Q496604">
            <seg>
              Sedan till Maria: Ni har lämnat partiprogrammets uppfattning
              att kärnkraften ska avvecklas snabbt och med omedelbar början.
              Ni anser nu att det närmaste man kan komma en avveckling är att
              ni ska göra en prövning varje mandatperiod. Då kommer ni ju att
              använda kärnkraften. Är det inte lika bra att erkänna det? Ni
              har inget annat att föreslå vad gäller säkerheten.
            </seg>
          </u>
          <u xml:id="i-bf93f9058da7f206-334" prev="i-bf93f9058da7f206-328" who="Q496604">
            <seg>
              Jag vill också säga till dig, Maria, att min inställning till
              energipolitiken bygger på mitt stora förtroende och min tilltro
              till den förnybara energin. Precis som du beskriver och jag har
              bevisat är det den som överträffar kärnkraften i dag. Det är klart
              att då tror du ju inte ens själv på de där 74 åren, den europeiska
              kärnkraftsparken som du pratar om. Och framför allt: Berätta för
              oss om det är något stort, viktigt initiativ som Miljöpartiet
              under något år har tagit för att på allvar åstadkomma snabbare
              förnybar energi!
            </seg>
          </u>
          <u xml:id="i-bf93f9058da7f206-335" prev="i-bf93f9058da7f206-328" who="Q496604">
            <seg>
              Alla som förut trodde att det var kärnkraften efter händelserna
              i Japan som i första hand intresserade dig förstod när de lyssnade
              att det i första hand var Centerpartiet som du ville diskutera.
              Centerpartiet var en gång med och startade forskningen om de förnybara
              energikällorna, startade utbyggnaden av vindkraft på 80-talet
              och av bioenergi på 80- och 90-talen, och vi var med och startade
              systemet med elcertifikat i början av 2000-talet, som ni var emot.
              I dag ser vi en fyrdubbling av vindkraften under Alliansens och
              Centerns ledning. Vi ser bioenergin gå om oljan som största energikälla.
              Vad har Miljöpartiet bidragit med när det gäller förnybar energi?
              Ert bidrag var en stor nedskärning på forskningen om förnybart
              när ni hade chansen att vara med att påverka. Där har vi nu ökat
              anslagen med nära det tredubbla.
            </seg>
          </u>
          <note>
            I detta anförande instämde Erik A Eriksson och Anders Flanking
            (båda C) samt Boriana Åberg (M).
          </note>
          <note type="speaker">
            Anf. 25 MARIA WETTERSTRAND (MP):
          </note>
          <u xml:id="i-bf93f9058da7f206-336" next="i-bf93f9058da7f206-345" who="Q444747">
            <seg>
              Herr talman! Visst kunde vi ha begärt en debatt om jordbävningskatastrofen.
              Problemet är bara att vi då skulle ha stått här och varit överens
              allesammans. Det var anledningen till att vi valde att begära
              en debatt om kärnkraften.
            </seg>
          </u>
          <u xml:id="i-bf93f9058da7f206-337" prev="i-bf93f9058da7f206-336" who="Q444747">
            <seg>
              Varje gång det sker ett tillbud eller en olycka vid ett kärnkraftverk
              i Sverige eller någon annanstans i världen hänvisas det till att
              det rådde speciella omständigheter där som inte kan inträffa här.
              I Japan var det en jordbävning och en tsunami som slog ut elsystemet.
              Elsystem kan slås ut av andra orsaker. Det är naivt att tro att
              sådana saker inte kan hända här.
            </seg>
          </u>
          <u xml:id="i-bf93f9058da7f206-338" prev="i-bf93f9058da7f206-336" who="Q444747">
            <seg>
              Vi har här i debatten hört inlägg om att all energiproduktion
              har negativa effekter och risker. Det är helt sant. Kolkraft orsakar
              klimatproblem. Kärnkraft orsakar radioaktivt avfall i 100 000
              år och medför risker vid driften. Vindkraftverk kan störa landskapsbilden,
              och solenergin kan man säkert bränna sig på. Det är inte riktigt
              seriöst att säga på det sättet, tycker jag. Det är en enorm skillnad
              mellan att satsa på förnybar energi, med de risker som den innebär,
              och att bygga sitt energisystem på fossil energi eller kärnkraft.
            </seg>
          </u>
          <u xml:id="i-bf93f9058da7f206-339" prev="i-bf93f9058da7f206-336" who="Q444747">
            <seg>
              Enligt Centerpartiet innebär regeringens energipolitik att det
              inte blir någon kärnkraft. Enligt Moderaterna och Folkpartiet
              är kärnkraften nödvändig i det framtida energisystemet, för klimatets
              skull.
            </seg>
          </u>
          <u xml:id="i-bf93f9058da7f206-340" prev="i-bf93f9058da7f206-336" who="Q444747">
            <seg>
              För det första kan man konstatera att regeringspartierna inte
              riktigt är överens. För det andra är det en mycket dålig idé att
              försöka lösa ett miljöproblem med att skapa ett annat. Om det
              nu ska investeras ett antal miljarder i ny energiproduktion i
              Sverige framöver, vilket sannolikt kommer att vara nödvändigt
              och intressant eftersom de gamla kärnkraftverken förr eller senare,
              oavsett majoritet, kommer att behöva stängas. Vill vi då att de
              miljarderna investeras i kärnkraft, eller vill vi att de investeras
              i förnybar energi?
            </seg>
          </u>
          <u xml:id="i-bf93f9058da7f206-341" prev="i-bf93f9058da7f206-336" who="Q444747">
            <seg>
              Vill vi att de investeras i en energikälla som vi egentligen
              inte vill att andra länder ska ha, särskilt inte diktaturer som
              önskar bygga kärnvapen, eller vill vi att de ska investera i energikällor
              som vi faktiskt tror kommer att bidra till att lösa både klimatproblemet
              och riskerna med kärnkraften, nämligen den förnybara energin?
              Var vill vi ha de här investeringarna?
            </seg>
          </u>
          <u xml:id="i-bf93f9058da7f206-342" prev="i-bf93f9058da7f206-336" who="Q444747">
            <seg>
              Tror vi att vi får mer investeringar i förnybar energi med en
              politik som innebär att man håller öppet för att bygga tio nya
              kärnkraftsreaktorer, eller tror vi att man får mer investeringar
              i förnybar energi om man bestämmer sig för att ha ett energisystem
              som bygger på förnybar energi?
            </seg>
          </u>
          <u xml:id="i-bf93f9058da7f206-343" prev="i-bf93f9058da7f206-336" who="Q444747">
            <seg>
              Sverige har de bästa förutsättningar för att bygga förnybart
              när det gäller naturtillgångar, men politiskt har den här regeringen
              bestämt att vi i stället ska skapa bland de bästa förutsättningarna
              i världen för att bygga kärnkraft. Bland annat har man fortfarande
              inte ett fullt ansvar för olyckor, för man behöver inte försäkra
              kärnkraftverken för mer än 12 miljarder medan en olycka beräknas
              kosta flera hundra miljarder. Kostnaden därutöver är det oklart
              vem som tar.
            </seg>
          </u>
          <u xml:id="i-bf93f9058da7f206-344" prev="i-bf93f9058da7f206-336" who="Q444747">
            <seg>
              Vi ligger däremot långt efter när det gäller styrmedel för förnybart.
              Miljöpartiet har ett antal förslag, bland annat om att enskilda
              ska kunna leverera el på elnätet och om att vi ska komplettera
              elcertifikatssystemen med stöd för att bygga ut havsbaserad vindkraft
              och mer av småskalig energiproduktion. Vi har ett antal förslag
              som skulle öka tillgången på förnybar energi i det svenska politiska
              systemet.
            </seg>
          </u>
          <u xml:id="i-bf93f9058da7f206-345" prev="i-bf93f9058da7f206-336" who="Q444747">
            <seg>
              Ja, det kommer med vår politik sannolikt att finnas kärnkraft
              fram till 2020-talet, men med regeringens politik riskerar vi
              att ha den minst fram till 2070-talet.
            </seg>
          </u>
          <note>
            I detta anförande instämde Jan Lindholm (MP).
          </note>
          <note type="speaker">
            Anf. 26 LARS JOHANSSON (S):
          </note>
          <u xml:id="i-bf93f9058da7f206-346" next="i-bf93f9058da7f206-355" who="Q3373277">
            <seg>
              Herr talman! Nu har kärnkraftsanhängaren Eva Flyborg varit uppe
              i talarstolen. Folkpartiet har gått från att på 80-talet ha velat
              avveckla kärnkraften med förnuft till att nu vara den stora kärnkraftskramaren.
              Återigen talar man om att kärnkraften är ren, och man har kritik
              mot att Barsebäck stängdes 1999 och 2005. Jag ska återkomma till
              det.
            </seg>
          </u>
          <u xml:id="i-bf93f9058da7f206-347" prev="i-bf93f9058da7f206-346" who="Q3373277">
            <seg>
              Jag noterar att Mats Odell säger att kärnkraften står för en
              så stor andel att den inte går att ersätta. Nej, det är inte så.
              Föregående år var det 55 terawatt som kom från kärnkraft. Enligt
              prognoserna kan den redan 2030 ersättas med förnybar energi av
              motsvarande omfattning.
            </seg>
          </u>
          <u xml:id="i-bf93f9058da7f206-348" prev="i-bf93f9058da7f206-346" who="Q3373277">
            <seg>
              Ni måste ta till er fakta om vad som pågår när det gäller nya
              energikällor i Sverige och inte bita er fast vid att vi måste
              ha kärnkraft i Sverige i framtiden. Återigen biter ni er fast
              där.
            </seg>
          </u>
          <u xml:id="i-bf93f9058da7f206-349" prev="i-bf93f9058da7f206-346" who="Q3373277">
            <seg>
              Jag noterar att ni försöker med locktoner till Socialdemokraterna.
              Senast den 27 mars försökte KD:s partiledare Göran Hägglund uppmana
              Juholt att komma till regeringen och göra som regeringen vill.
              Men det är ju inte så det går till.
            </seg>
          </u>
          <u xml:id="i-bf93f9058da7f206-350" prev="i-bf93f9058da7f206-346" who="Q3373277">
            <seg>
              Ni lyssnar ju inte på vad vi säger! Bygg det nya Sverige med
              nya energilösningar. Bit er inte fast vid en gammal teknik, som
              kärnkraften trots allt utgör även om den moderniseras. Den löser
              inte de framtida energifrågorna. Vi behöver inte bita oss fast
              där heller.
            </seg>
          </u>
          <u xml:id="i-bf93f9058da7f206-351" prev="i-bf93f9058da7f206-346" who="Q3373277">
            <seg>
              Det är en väldig spridning i åsikterna mellan regeringspartierna.
              Jag undrar var ni står i sak.
            </seg>
          </u>
          <u xml:id="i-bf93f9058da7f206-352" prev="i-bf93f9058da7f206-346" who="Q3373277">
            <seg>
              Kärnkraftsindustrin kommer inte att bygga några nya kärnkraftverk
              i Sverige så länge som Socialdemokraterna säger nej. Det är därför
              ni hela tiden kommer med era locktoner. Ni vill vinna över oss
              för att ni ska få igenom den politiken, för ni vill ju bygga ny
              kärnkraft. Det vill majoriteten i regeringen. Det är helt uppenbart,
              och ni har gjort denna lösliga kompromiss. Det är detta ni vill,
              men ni vill inte riktigt stå för det. Så anklagar ni Socialdemokraterna,
              vilket miljöministern nu gör, för att inte vara ärliga och stå
              för vad vi har gjort. Det gör vi visst. Vi står tydligt för vad
              vi har gjort.
            </seg>
          </u>
          <u xml:id="i-bf93f9058da7f206-353" prev="i-bf93f9058da7f206-346" who="Q3373277">
            <seg>
              Vi vet att vi har kärnkraft i dag, och vi tycker att det är centralt
              att säkerheten kring kärnkraften blir ännu bättre. Det är självklart.
              Men vi drar också våra slutsatser av det som har hänt. Tre stora
              olyckor har skett med kärnkraften, och det påverkar oss att säga
              att det inte är någon säker framtid att satsa på ny kärnkraft.
              Vi ska göra vad vi kan för att avveckla den genom att ta fram
              nya alternativ. Det är vårt budskap.
            </seg>
          </u>
          <u xml:id="i-bf93f9058da7f206-354" prev="i-bf93f9058da7f206-346" who="Q3373277">
            <seg>
              Håll inte på med de där dumma locktonerna om att vi ska gå över
              till er sida och säga att vi ska ha ny kärnkraft! Där har Centerpartiet
              svikit. Vi var överens med Centerpartiet om att avveckla Barsebäck
              1999 och 2005, och vi ska vara glada för att vi genomförde den
              politiken. Det var startskottet för att få fram nya alternativ
              i Sverige. Men ni har svikit detta när ni nu talar om att bygga
              ny kärnkraft ihop med Moderaterna och Folkpartiet. Det är ju den
              stora förändringen i kärnkraftsdebatten. Ni har svikit där och
              vill inte satsa entydigt på nya alternativ.
            </seg>
          </u>
          <u xml:id="i-bf93f9058da7f206-355" prev="i-bf93f9058da7f206-346" who="Q3373277">
            <seg>
              När man gör en spridning av de insatser man ska göra pekar man
              inte längre med hela handen, utan det spretar åt alla håll. Det
              är kanske därför man inte får fram tillräckligt med investeringskapital
              för de nya energikällorna. Det är det stora problemet. Där bör
              Carlgren tänka om. Kom tillbaka med ett nytt förslag som innebär
              att vi inte ska starta några nya kärnkraftverk i Sverige!
            </seg>
          </u>
          <note type="speaker">
            Anf. 27 CECILIE TENFJORD-TOFTBY (M):
          </note>
          <u xml:id="i-bf93f9058da7f206-356" next="i-bf93f9058da7f206-365" who="Q4982318">
            <seg>
              Herr talman! Att det gör Sverige och världen till ett tryggare
              och bättre ställe om vi lägger ned kärnkraften är försiktigt formulerat
              ett mycket tveksamt påstående. Kärnkraften producerar i dag i
              Sverige ungefär 65 terawattimmar. Det utgör ungefär 50 procent
              av den el som vi använder och behöver i Sverige just nu.
            </seg>
          </u>
          <u xml:id="i-bf93f9058da7f206-357" prev="i-bf93f9058da7f206-356" who="Q4982318">
            <seg>
              Miljöpartiet påstår att den elen kan ersättas med något annat.
              Vi undrar: Med vad? Vindkraften kan knappast ersätta hela förlusten.
              Vill Miljöpartiet i så fall offra en av våra nationalälvar för
              att kunna klara elförsörjningen? Energieffektiviseringar löser
              självklart en del. Men som det ser ut nu kommer vi att vara beroende
              av importerad el från smutsig och dyr kolkraft.
            </seg>
          </u>
          <u xml:id="i-bf93f9058da7f206-358" prev="i-bf93f9058da7f206-356" who="Q4982318">
            <seg>
              Hur tror Miljöpartiet i så fall att prisutvecklingen kommer att
              bli med dess politik? Hur ska vi kunna nå våra högt satta klimatmål
              om vi blir beroende av smutsigt, dyrt, importerat kol eller av
              rysk naturgas? Fina ord och höga förväntningar ger inte svar på
              de viktiga och grundläggande frågorna.
            </seg>
          </u>
          <u xml:id="i-bf93f9058da7f206-359" prev="i-bf93f9058da7f206-356" who="Q4982318">
            <seg>
              Hur tryggar vi vår energiförsörjning? Hur gör vi den så säker
              och klimatvänlig som möjligt? Hur gör vi elen så prisvärd som
              möjligt för de svenska hushållen och våra viktiga svenska företag?
            </seg>
          </u>
          <u xml:id="i-bf93f9058da7f206-360" prev="i-bf93f9058da7f206-356" who="Q4982318">
            <seg>
              Det påstås att kärnkraften hindrar utbyggnad av förnybar energi.
              Det stämmer inte. Vår energiöverenskommelse ställer höga krav
              på utveckling av förnybart. Ingen tidigare regering har satsat
              så mycket på forskning och utveckling som vår alliansregering.
            </seg>
          </u>
          <u xml:id="i-bf93f9058da7f206-361" prev="i-bf93f9058da7f206-356" who="Q4982318">
            <seg>
              Branschorganisationen Svensk Vindenergis prognos för utbyggnaden
              av vindraften 2011 pekar på att det återigen blir ett rekordår
              för vindkraften. Så var det inte då Miljöpartiet, Vänstern och
              Socialdemokraterna hade hand energipolitiken.
            </seg>
          </u>
          <u xml:id="i-bf93f9058da7f206-362" prev="i-bf93f9058da7f206-356" who="Q4982318">
            <seg>
              Dessutom är vi bland de ledande i Europa på att producera el
              utan CO2-utsläpp. Vi har i dag EU:s högsta andel förnybar energi.
              Fram till 2020 kommer utbyggnadstakten av förnybar elproduktion
              att öka bland annat genom nya vindkraftverk. Att ta fram ännu
              mer förnybar energi kommer att ta tid, men vi kommer att lyckas.
            </seg>
          </u>
          <u xml:id="i-bf93f9058da7f206-363" prev="i-bf93f9058da7f206-356" who="Q4982318">
            <seg>
              Sveriges hem, industrier, sjukhus, skolor, städer och landsbygd
              behöver el för att utvecklas i dag. Det vore oansvarigt att stänga
              ned kärnkraften utan att ha en ersättningskälla. Att importera
              dyr, smutsig kolel eller att bli beroende av rysk gas är inget
              alternativ.
            </seg>
          </u>
          <u xml:id="i-bf93f9058da7f206-364" prev="i-bf93f9058da7f206-356" who="Q4982318">
            <seg>
              Kärnkraften är en del av och kommer även under lång tid att utgöra
              en viktig del av det svenska energisystemet. Det är vi alla överens
              om här i dag. Vi måste lösa kärnkraftens utmaningar. Vi måste
              modernisera produktionen och på ett säkert sätt hantera avfallet,
              som också har varit uppe i dagens debatt.
            </seg>
          </u>
          <u xml:id="i-bf93f9058da7f206-365" prev="i-bf93f9058da7f206-356" who="Q4982318">
            <seg>
              Det är utmaningar som bäst löses om vi politiskt gemensamt accepterar
              kärnkraftens ansvar. Hans Blix, tidigare generalsekreterare för
              FN:s atomorgan IAEA, beskriver mycket väl hur han vill att frågorna
              ska hanteras. Han säger: Teknik och drift utvecklas hela tiden.
              Låt oss avstå från tankeförbudslagar och andra tvångströjor.
            </seg>
          </u>
          <note>
            I detta anförande instämde Boriana Åberg (M) och Josef Fransson
            (SD).
          </note>
          <note type="speaker">
            Anf. 28 EVA FLYBORG (FP):
          </note>
          <u xml:id="i-bf93f9058da7f206-366" next="i-bf93f9058da7f206-373" who="Q4948373">
            <seg>
              Herr talman! För mig, Folkpartiet och hela Alliansen är det viktigt
              att svensk energiproduktion även i framtiden kännetecknas av omsorg
              om miljön och ett fortsatt värnande av vårt välfärdssamhälle.
              Dit når vi endast om vi har en energiproduktion som är fri från
              koldioxid och som kan garantera en god tillgång på energi året
              rom till konkurrenskraftiga priser för både oss privatpersoner
              och industrin. Därför är det av stor betydelse att vi har en energimix,
              inklusive vattenkraft, kärnkraft och förnybart, som kan förse
              oss med mycket el och med el som är fri från koldioxidutsläpp.
              Vi ska vara rädda om vår basindustri och våra välståndsbildande
              krafter.
            </seg>
          </u>
          <u xml:id="i-bf93f9058da7f206-367" prev="i-bf93f9058da7f206-366" who="Q4948373">
            <seg>
              Herr talman! Sverige har lång erfarenhet av säkerhetsarbete och
              har varit pådrivande i säkerhetsfrågor i olika internationella
              sammanhang. Men säkerhetsarbete är inget man gör en gång och sedan
              är det klart. Tvärtom blir det aldrig färdigt utan måste hela
              tiden utvecklas och förnyas. Därför är de erfarenheter som världen
              kan dra av händelserna i Japan viktiga inför framtiden.
            </seg>
          </u>
          <u xml:id="i-bf93f9058da7f206-368" prev="i-bf93f9058da7f206-366" who="Q4948373">
            <seg>
              Så fungerar säkerhetsarbete inom alla sektorer. Man lär av forskning,
              egen utveckling men också av inträffade händelser. En del av de
              säkerhetstekniker och tillägg som de svenska verken har är också
              resultatet av sådana tidigare händelser. Jag tänker till exempel
              på de renande filter som är installerade på samtliga svenska kärnkraftverk
              och som kan möjliggöra kontrollerade utsläpp vid övertryck utan
              att någon radioaktivitet slipper ut. Det är bara ett exempel.
              Detta filter finns inte som standard i något annat land.
            </seg>
          </u>
          <u xml:id="i-bf93f9058da7f206-369" prev="i-bf93f9058da7f206-366" who="Q4948373">
            <seg>
              Sveriges kärntekniska forskning får 500 miljoner under fem år,
              den största statliga satsningen på över 30 år. Satsningen på kärnteknik
              ingår i ett större svenskt samarbete som omfattar bland annat
              säkerhet och klimatfrågor. Ett viktigt forskningsfokus blir att
              undersöka hur snabbt och på vilket sätt dagens svenska reaktorer
              åldras.
            </seg>
          </u>
          <u xml:id="i-bf93f9058da7f206-370" prev="i-bf93f9058da7f206-366" who="Q4948373">
            <seg>
              Strålsäkerhetsmyndigheten har för en tid sedan förstärkts, och
              vi har också fått en permanent utökad budget för förstärkt tillsyn
              av de svenska kärnkraftverken. Den följer noga den pågående moderniseringen
              av våra svenska verk. Det har även skjutits till extra resurser
              under de senaste åren just för strålskyddsforskningen. I Sverige
              har vi infört begrepp som särskild tillsyn, vilket innebär en
              extra krävande granskning av säkerheten på verken. I april 2010
              fick Strålsäkerhetsmyndigheten ett särskilt uppdrag kopplat till
              äldre reaktorers livslängd och säkerhet, den svenska tillsynsmodellen
              och internationella erfarenheter.
            </seg>
          </u>
          <u xml:id="i-bf93f9058da7f206-371" prev="i-bf93f9058da7f206-366" who="Q4948373">
            <seg>
              Herr talman! Utöver denna gedigna lista har nu tilläggsuppdrag
              utgått som siktar in sig på onormala och synnerligen extrema naturfenomen.
              Olyckor kan inträffa, som jag har sagt tidigare, som till exempel
              i Harrisburg. Men de kan hanteras utan allvarligare konsekvenser,
              som i Harrisburg. Även om det skulle inträffa en härdsmälta ska
              det finnas inbyggda system som kan hantera också en sådan händelse.
              Olika och multipla säkerhetssystem ska kunna verka oberoende av
              vandra.
            </seg>
          </u>
          <u xml:id="i-bf93f9058da7f206-372" prev="i-bf93f9058da7f206-366" who="Q4948373">
            <seg>
              I de nya kärnkraftverken, generation 3-plus, kommer man dessutom
              att ha passiva säkerhetssystem som är oberoende av eltillförsel
              och pumpar, utan man utnyttjar naturlagar och gravitation. Om
              en olycka skulle inträffa behöver inte heller några manuella handgrepp
              göras de första 72 timmarna. Det är ganska gott om tid att säkerställa
              alla nödvändiga processer och stödjande insatser. Också av detta
              skäl är det bra att vi så småningom kommer att byta ut våra nuvarande
              reaktorer mot nya och ännu säkrare.
            </seg>
          </u>
          <u xml:id="i-bf93f9058da7f206-373" prev="i-bf93f9058da7f206-366" who="Q4948373">
            <seg>
              Även internationella granskningar har uppmuntrats eller beställts
              genom till exempel IAEA. Sverige har även bjudit in till en särskild
              granskning av våra egna granskningsmyndigheter vilken kommer att
              genomföras nästa år. Det är viktigt att också granska granskarna.
            </seg>
          </u>
          <note type="speaker">
            Anf. 29 LARS ISOVAARA (SD):
          </note>
          <u xml:id="i-bf93f9058da7f206-374" next="i-bf93f9058da7f206-380" who="Q213126">
            <seg>
              Herr talman! Det går egentligen inte att föra en sansad debatt
              om kärnkraft och kärnkraftssäkerhet utan att samtidigt ställa
              sig frågan: Vilket eller vilka alternativ har vi i Sverige på
              kort och medellång sikt? Den svenska storskaliga vattenkraften
              är i princip färdigutbyggd. Våra återstående nationalälvar finns
              det nog knappast någon som skulle vilja offra, i varje fall inte
              vi sverigedemokrater. Kol och olja säger vi nej tack till, med
              all rätt.
            </seg>
          </u>
          <u xml:id="i-bf93f9058da7f206-375" prev="i-bf93f9058da7f206-374" who="Q213126">
            <seg>
              Vindkraft i all ära, men vi får komma ihåg att vindkraften trots
              allt bara kan bli ett komplement i svensk elförsörjning. Det krävs
              mycket stora investeringar i ledningsnätet och regleringssystemet
              för att vindkraften ska kunna utnyttjas till fullo. Det är dessutom
              inte alldeles enkelt att i alla vindkraftssatsningar få med sig
              den lokala opinionen. Det lokala motståndet har ökat i grannländer
              som Tyskland och Danmark. Inget tyder på att vi skulle få en annorlunda
              situation när det blir fråga om en större utbyggnad i mer tätbefolkade
              områden i södra Sverige.
            </seg>
          </u>
          <u xml:id="i-bf93f9058da7f206-376" prev="i-bf93f9058da7f206-374" who="Q213126">
            <seg>
              Förvisso finns det en betydande möjlighet för energieffektivisering.
              Men i dagarna har vi nåtts av ett meddelande från EU-kommissionen
              där det framgår att vi verkar vara på väg att uppnå endast hälften
              av 20-procentsmålet. Visst måste energieffektivisering gå framåt,
              och det gör den också. Den möjligheten måste utnyttjas och vidareutvecklas.
              Men faktum kvarstår: Kärnkraften och vattenkraften kommer inom
              överskådlig framtid fortfarande att vara basen för svensk elförsörjning.
              I sammanhanget får vi inte glömma bort att vatten- och kärnkraften
              är så gott som helt koldioxidfria elproducenter.
            </seg>
          </u>
          <u xml:id="i-bf93f9058da7f206-377" prev="i-bf93f9058da7f206-374" who="Q213126">
            <seg>
              Frågor förknippade med kärnkraftssäkerhet är inte ett statiskt
              område lika lite som andra teknikområden. Det finns säkerligen
              lärdomar att dra av alla typer av installationer inte bara kärnkraftsanläggningar
              efter det som hände i Japan.
            </seg>
          </u>
          <u xml:id="i-bf93f9058da7f206-378" prev="i-bf93f9058da7f206-374" who="Q213126">
            <seg>
              Inom vårt närområde kan vi med största sannolikhet inte förvänta
              oss tsunamier som skulle kunna hota kärnkraftverken. Nationellt
              och i våra närområden kan det däremot komma att krävas översyn,
              och en sådan kommer säkert också att göras. Man behöver också
              göra uppdateringar med avseende på jordbävningsnormer. När det
              specifikt gäller kärnkraften handlar det även om vilka reservelsystem
              och nödkylsystem som finns till förfogande. Stresstester av kärnkraftverk
              har redan påbörjats ute i Europa. Ansökan om tillstånd för att
              bygga ett slutförvar har för ett par veckor sedan lämnats in av
              SKB. Detta får ses som en milstolpe för att slutgiltigt lösa slutförvaringsproblematiken.
            </seg>
          </u>
          <u xml:id="i-bf93f9058da7f206-379" prev="i-bf93f9058da7f206-374" who="Q213126">
            <seg>
              På ett globalt plan kan frågor aktualiseras såsom: Kan vi utveckla
              varningssystemen för jordbävningar? Går det att på ett bättre
              sätt utforma vågbrytare i områden särskilt utsatta för tsunamier?
              Är vissa kärnkraftsanläggningar helt enkelt byggda på olämpliga
              platser?
            </seg>
          </u>
          <u xml:id="i-bf93f9058da7f206-380" prev="i-bf93f9058da7f206-374" who="Q213126">
            <seg>
              Vi ska ha i åtanke att hela händelseförloppet i Japan ytterst
              inte berodde på kärnkraften som sådan utan på en tsunami till
              följd av en jordbävning. Det var en jordbävning som är den kraftigaste
              som har drabbat Japan så långt mätserien sträcker sig bakåt i
              tiden. Vi får inte heller glömma bort att det i Japanfallet är
              själva naturkatastrofen som sådan som har skördat ett förfärande
              stort antal dödsoffer. Vissa källor talar om uppemot 30 000 döda
              eller saknade. En kvarts miljon människor saknar bostäder. Stora
              samhällen har mer eller mindre utraderats. Men vi måste komma
              ihåg att det inte är kärnkraften som sådan som har varit det underliggande
              problemet.
            </seg>
          </u>
          <note>
            I detta anförande instämde Josef Fransson (SD).
          </note>
          <note type="speaker">
            Anf. 30 KENT PERSSON (V):
          </note>
          <u xml:id="i-bf93f9058da7f206-381" next="i-bf93f9058da7f206-385" who="Q6043221">
            <seg>
              Herr talman! I slutet av år 2010 var ca 450 kommersiella kärnkraftsaggregat
              i drift i 30 olika länder i världen. De flesta av dessa länder
              är också kärnvapenmakter i dag. Det finns en koppling mellan kärnvapen
              och kärnkraft som är uppenbar. Man kan säga att kärnkraft är en
              restprodukt av utvecklingen av kärnvapen. Vi vet också att spridningen
              av radioaktivt avfall runt om i världen är betydligt större än
              vad vi tidigare har känt till. Det sker i form av stöld eller
              där man inte har kunnat identifiera vart det har tagit vägen,
              vilket är lika allvarligt.
            </seg>
          </u>
          <u xml:id="i-bf93f9058da7f206-382" prev="i-bf93f9058da7f206-381" who="Q6043221">
            <seg>
              Kärnkraften står för ca 810 procent av världens elproduktion.
              Enligt IAEA, FN:s atomenergiorgan, skulle en fördubbling av kärnkraften
              i världen, det vill säga ytterligare 450 reaktorer, innebära att
              vi skulle kunna minska klimatutsläppen med 34 procent fram till
              2030. Det skulle också innebära att man skulle behöva starta ungefär
              en reaktor per dag fram till 2030. Är det någon i denna församling
              som tror att det är möjligt och att detta är lösningen på det
              klimathot vi står inför? Vänsterpartiet tror inte på det. Fakta
              upphör inte att existera bara för att ni blundar för dem. Detta
              är fakta; så ser det ut.
            </seg>
          </u>
          <u xml:id="i-bf93f9058da7f206-383" prev="i-bf93f9058da7f206-381" who="Q6043221">
            <seg>
              Vad behöver vi då göra? Vi kan inte fortsätta att producera och
              konsumera varor och tjänster på det sätt som vi gör i dag. År
              2050 räknar man med att världens befolkning har ökat med 3 miljarder
              människor. Vi måste producera smartare. Vi måste producera energi
              smartare och använda den på ett smartare sätt än vi gör i dag
              om vi ska lösa de stora klimatutmaningar som vi står inför. Energieffektivisering
              är grundbulten i en sådan lösning. Vi måste komma till skott med
              den stora potential som finns när det gäller energieffektivisering.
              Det ska sedan kompletteras med utbyggnad av den förnybara energin.
              Detta har vi bra förutsättningar för i Sverige; den synen vet
              jag att Andreas Carlgren delar med Vänsterpartiet.
            </seg>
          </u>
          <u xml:id="i-bf93f9058da7f206-384" prev="i-bf93f9058da7f206-381" who="Q6043221">
            <seg>
              Men det behövs en plan för att vi ska kunna genomföra detta.
              Vi måste inse att detta står i direkt motsättning till en satsning
              på kärnkraft. Vattenfalls ledning har klart och tydligt uttryckt
              det på följande sätt: Ja, det finns en konflikt mellan satsning
              på kärnkraft och det förnybara.
            </seg>
          </u>
          <u xml:id="i-bf93f9058da7f206-385" prev="i-bf93f9058da7f206-381" who="Q6043221">
            <seg>
              Till Cecilie vill jag säga att den energiöverenskommelse som
              har funnits från 1997 fram till 2008 är den som har förhandlats
              fram mellan Socialdemokraterna, Centerpartiet och Vänsterpartiet.
              Miljöpartiet har aldrig varit en del av denna energipolitik. Den
              grund, de förutsättningar och den utveckling som vi har i dag
              har vi tack vare den energipolitik som också du var bärare av
              under två års tid fram till 2008.
            </seg>
          </u>
          <note type="speaker">
            Anf. 31 MATS ODELL (KD):
          </note>
          <u xml:id="i-bf93f9058da7f206-386" next="i-bf93f9058da7f206-392" who="Q571725">
            <seg>
              Herr talman! Mina vänner i oppositionen kallar kärnkraften för
              föråldrad. På ett sätt har de tyvärr rätt när det gäller Sverige.
              Sedan riksdagen 1980 fattade beslut om att kärnkraften skulle
              vara avvecklad till 2010 sedan tankeförbudslagen infördes är det
              klart att Asea, som länge var världsledande på denna typ av teknik,
              i kölvattnet av detta i stort sett har lagt ned verksamheten.
              Förutom USA är det också andra länder som Frankrike och Sydkorea
              som nu är ledande på området.
            </seg>
          </u>
          <u xml:id="i-bf93f9058da7f206-387" prev="i-bf93f9058da7f206-386" who="Q571725">
            <seg>
              I länder som Kina, där det nu byggs 33 reaktorer, har man en
              helt annan tilltro till denna föråldrade teknik. Det gäller för
              övrigt också vårt grannland Finland, där man nu bygger en reaktor
              i det som kallas generation 3-plus. Den är starkt försenad och
              fördyrad. Men den kommer inom kort att tas i drift med lönsamhet,
              anser de som har investerat i den.
            </seg>
          </u>
          <u xml:id="i-bf93f9058da7f206-388" prev="i-bf93f9058da7f206-386" who="Q571725">
            <seg>
              Dessa reaktorer och de som kommer efter, i generation 4, anses
              av expertisen innebära betydande tekniska förbättringar jämfört
              med dagens kärnkraft. Det säger sig självt att säkerheten ökar
              när man i nya anläggningar kan ta till vara erfarenheterna från
              drift och ibland också bristande säkerhet i tidigare generationers
              kärnkraftverk. Man kan aldrig nå samma effektivitet och säkerhet
              genom att lappa och laga i gamla reaktorer. Det är bland annat
              därför alliansregeringen har kommit fram till att det måste finnas
              möjlighet för den som utan subventioner är beredd att satsa på
              ny kärnkraft när de äldsta reaktorerna tas ur drift.
            </seg>
          </u>
          <u xml:id="i-bf93f9058da7f206-389" prev="i-bf93f9058da7f206-386" who="Q571725">
            <seg>
              Nu tycker Lars Johansson att jag svartmålar. Han säger: Visst
              går det att avveckla kärnkraften till år 2030! Om man har detta
              som absolut överordnat mål med politiken måste man kanske också
              analysera om det inte samtidigt är ett antal barn som åker ut
              med badvattnet, Lars Johansson. Visst kanske det går, men vad
              händer med elpriset? Har Lars Johansson analyserat det? Har Socialdemokraterna
              analyserat vad detta betyder för svensk gruvindustris konkurrenskraft,
              för svensk stålindustris konkurrenskraft, för svensk verkstadsindustris
              konkurrens, för svensk skogsindustris konkurrenskraft och därmed
              också för hela välfärdsutvecklingen i vårt land?
            </seg>
          </u>
          <u xml:id="i-bf93f9058da7f206-390" prev="i-bf93f9058da7f206-386" who="Q571725">
            <seg>
              Bryr sig Lars Johansson om vad det här projektet, som ska överordnas
              allt annat, att till varje pris stänga ned de här aggregaten till
              2030 får för effekter? Vore det inte bättre, Lars Johansson, att
              exportera den koldioxidfria elen till Danmark som badar i kolkraft
              och till Tyskland? I Tyskland ska Angela Merkel nu stänga ned
              ett stort antal kärnkraftverk. Vad ska de ersättas med? De ska
              brassa på med mera brunkol så det står härliga till. De ska importera
              gas i en ledning från Ryssland. Så vill vi inte ha det i Sverige.
            </seg>
          </u>
          <u xml:id="i-bf93f9058da7f206-391" prev="i-bf93f9058da7f206-386" who="Q571725">
            <seg>
              Därför är regeringens balanserade politik att vi stöder det tredje
              benet med förnybar energi. Vi subventionerar detta kraftfullt
              på våra elräkningar. Vi vill göra detta, och vi ser fram emot
              att det ska få en ännu större del av energiproduktionen.
            </seg>
          </u>
          <u xml:id="i-bf93f9058da7f206-392" prev="i-bf93f9058da7f206-386" who="Q571725">
            <seg>
              Det är intressant att titta på opinionsmätningar, Lars Johansson.
              Man ska inte ta dem alltför allvarligt, men det verkar som om
              svenska folket ändå väntar med att dra förhastade slutsatser.
              Jag tror att våra väljare är klokare än vad vi här kanske är.
              Det borde vara så att vi tar oss samman och ser om det finns möjligheter
              att hitta en bred, blocköverskridande lösning runt energipolitiken.
              Det är säkert alldeles för tidigt medan den här krisen fortfarande
              pågår, men jag tycker inte att vi ska kasta yxan i sjön. Det finns
              väldigt mycket att vinna på att göra seriösa försök i den vägen.
            </seg>
          </u>
          <note type="speaker">
            Anf. 32 Miljöminister ANDREAS CARLGREN (C):
          </note>
          <u xml:id="i-bf93f9058da7f206-393" next="i-bf93f9058da7f206-396" who="Q496604">
            <seg>
              Herr talman! När debatten fortsätter börjar också Maria Wetterstrand
              retirera från påståendena om att det skulle bli 75 nya år med
              kärnkraft och en europeisk park för kärnkraftverk. Nu säger Maria
              att sannolikt blir det några miljarder till till kärnkraften.
              Men du glömde berätta att det är kärnkraftsindustrin själv som
              betalar det.
            </seg>
          </u>
          <u xml:id="i-bf93f9058da7f206-394" prev="i-bf93f9058da7f206-393" who="Q496604">
            <seg>
              Sedan kommer Lars Johansson upp och säger: Nej, det blir inga
              nya kärnkraftverk över huvud taget. Apropå omprövning efter olyckor,
              Lars Johansson, var det ni gjorde efter Harrisburgolyckan att
              manipulera en folkomröstning för att rädda kärnkraften. Det ni
              gjorde efter Tjernobylolyckan var att presentera ett oåterkalleligt
              beslut som sedan återkallades.
            </seg>
          </u>
          <u xml:id="i-bf93f9058da7f206-395" prev="i-bf93f9058da7f206-393" who="Q496604">
            <seg>
              Summan av den här debatten är att ni måste konstruera en motståndare
              som inte finns. Ni måste skapa en förvriden bild av det som sker
              i Sverige för att ha något att angripa. Det är inte kärnkraften
              utan det förnybara som växer i Sverige i dag. Det har aldrig satsats
              så mycket på förnybar energi i Sverige som under alliansregeringen.
              Den förnybara energin har aldrig vuxit så snabbt som under alliansregeringen.
              I själva verket får vi redan i dag fyra gånger så mycket från
              förnybar energi som från den nyttiggjorda energin från kärnkraften.
              Vi kommer att få minst hälften om tio år.
            </seg>
          </u>
          <u xml:id="i-bf93f9058da7f206-396" prev="i-bf93f9058da7f206-393" who="Q496604">
            <seg>
              Oppositionen klarar inte mer än att sätta upp ett mål som skulle
              betyda 3 procentenheter ytterligare förnybar energi. Det räcker
              inte för att täcka den avstängning av kärnkraften som ni pratar
              om men som det nu framgår att ni egentligen inte lovar. Det sjunker
              ihop till sist. Det visar sig att det bara är 3 procentenheter
              ytterligare förnybar energi. Det räcker inte för att stänga kärnkraften.
              Det blir fortsatt användning av kärnkraften in på 2020-talet.
              Det blir inga nya grepp för säkerheten. Det är till sist resultatet,
              och det vore väl bättre att ärligt erkänna det.
            </seg>
          </u>
          <note type="speaker">
            Anf. 33 MARIA WETTERSTRAND (MP):
          </note>
          <u xml:id="i-bf93f9058da7f206-397" next="i-bf93f9058da7f206-401" who="Q444747">
            <seg>
              Herr talman! I själva verket, säger miljöministern. I själva
              verket är det så att Sverige har en mycket långsammare utbyggnad
              av förnybart än vad man har i många andra länder, bland annat
              på grund av den här regeringens energipolitik. Bland annat på
              grund av den energipolitik som Centerpartiet är ansvarig för sedan
              1991 har Sverige en mycket långsammare utbyggnadstakt av förnybart.
            </seg>
          </u>
          <u xml:id="i-bf93f9058da7f206-398" prev="i-bf93f9058da7f206-397" who="Q444747">
            <seg>
              Låt oss titta på Europa. Där drar många länder slutsatser. Japan
              är ett av de länder i världen som har satsat allra mest på kärnsäkerhet.
              När den olycka som nu har inträffat där blir så allvarlig vi vet
              ännu inte hur allvarlig den är, men den är allvarlig är det många
              länder som bestämmer sig för att dra slutsatser av det.
            </seg>
          </u>
          <u xml:id="i-bf93f9058da7f206-399" prev="i-bf93f9058da7f206-397" who="Q444747">
            <seg>
              Tysklands förbundskansler Angela Merkel har stängt sju kärnkraftverk
              i väntan på en säkerhetsöversyn. I USA går debatten hög. Där ifrågasätts
              kärnkraften från alla möjliga håll. Samma sak sker naturligtvis
              i Japan. När man diskuterar stresstesterna på de europeiska kärnkraftverken
              har Frankrike, Tyskland och Spanien utfäst att de kärnkraftsreaktorer
              som inte klarar stresstesterna ska tas ur drift permanent. Det
              visar att de här länderna tar säkerhetsriskerna på allvar. Vi
              tycker att det vore rimligt att den svenska regeringen sade detsamma.
            </seg>
          </u>
          <u xml:id="i-bf93f9058da7f206-400" prev="i-bf93f9058da7f206-397" who="Q444747">
            <seg>
              Men förvånansvärt nog har den svenska regeringen inte sagt någonting
              om hur de här stresstesterna ska utföras eller vilka slutsatser
              som man kommer att dra av dem, utan man sticker huvudet i sanden
              och håller fast vid sin gamla politik.
            </seg>
          </u>
          <u xml:id="i-bf93f9058da7f206-401" prev="i-bf93f9058da7f206-397" who="Q444747">
            <seg>
              Vilka alternativ har vi då när vi ska stänga kärnkraftverken?
              Det ska vi ju göra oavsett vilken regering som sitter. Vi i Miljöpartiet
              har visat att det går att stänga de kärnkraftsreaktorer vi har
              i Sverige i dag om 1215 år utan att vi behöver importera el. Det
              handlar om energieffektiviseringar. Mycket av det är inräknat
              i de prognoser som finns men inte allt. Det handlar om en snabbare
              utbyggnadstakt av förnybart och om det vi ser redan i dag, nämligen
              att utan att över huvud taget göra någonting kommer vi att ha
              ett överskott av el som motsvarar ungefär hälften av det vi får
              från kärnkraften om 1015 år.
            </seg>
          </u>
          <note type="speaker">
            Anf. 34 LARS JOHANSSON (S):
          </note>
          <u xml:id="i-bf93f9058da7f206-402" next="i-bf93f9058da7f206-405" who="Q3373277">
            <seg>
              Herr talman! Nu talar Mats Odell återigen för att vi ska bygga
              ut ny kärnkraft i Sverige. Vad han inte talar om är att den nya
              kärnkraften också kommer att innebära en ökad elproduktion jämfört
              med de kärnkraftverk som finns i dag. Därmed tränger den undan
              de nya alternativen. Mats Odells bananskal är att vi ska exportera
              kärnkraftsel till andra länder. Det är därför vi ska bygga ut
              kärnkraften i Sverige.
            </seg>
          </u>
          <u xml:id="i-bf93f9058da7f206-403" prev="i-bf93f9058da7f206-402" who="Q3373277">
            <seg>
              Vår linje är den att vi ska ta ansvar för vår egen elproduktion
              i Sverige. Vi ska bygga ut alternativen. Jag har pekat på att
              fram till 2030 handlar det om ungefär samma produktion från alternativen
              som kärnkraften producerar i dag. Därmed inte sagt att vi stänger
              av kärnkraften 2030. Jag har pekat på att förhållandet är sådant.
              Det gör att det finns goda möjligheter att ersätta kärnkraften
              med de nya energialternativen i Sverige.
            </seg>
          </u>
          <u xml:id="i-bf93f9058da7f206-404" prev="i-bf93f9058da7f206-402" who="Q3373277">
            <seg>
              Det finns motståndare, miljöministern. De sitter där. Det är
              så tydligt. Det är ingenting vi hittar på. Vi har ju tydliga motståndare
              i regeringen som vill satsa på ny kärnkraft. Det är ingenting
              vi hittar på.
            </seg>
          </u>
          <u xml:id="i-bf93f9058da7f206-405" prev="i-bf93f9058da7f206-402" who="Q3373277">
            <seg>
              Regeringen fullföljde i huvudsak den politik som Socialdemokraterna,
              Centerpartiet och Vänsterpartiet förde under 1990- och 2000-talet
              fram till 2006. Men den 17 juni förra året sade ni ja till ny
              kärnkraft i Sverige. Det var då det hände någonting. Det är ni
              som har svikit. Det är ni som vill satsa på ny kärnkraft i stället
              för att ta hänsyn till de möjligheter som finns att satsa på alternativen
              och ge dem det stora utrymmet.
            </seg>
          </u>
          <note type="speaker">
            Anf. 35 CECILIE TENFJORD-TOFTBY (M):
          </note>
          <u xml:id="i-bf93f9058da7f206-406" next="i-bf93f9058da7f206-409" who="Q4982318">
            <seg>
              Herr talman! Det är klart att kärnkraftsolyckan i Japan kommer
              att få konsekvenser för hela världen. Vi välkomnar de stresstester
              som EU nu tar initiativ till, Maria. Vi tycker att de är jätteviktiga.
              Strålsäkerhetsmyndigheten i Sverige har redan under flera år genomfört
              motsvarande tester. Kriterierna för hur de tester som EU tagit
              initiativ till ska genomföras håller just nu på att utarbetas.
              Jag hoppas att de väntar lite och tar lärdom av vad som händer
              i Japan innan de bestämmer sig för vilka delar som är viktigast
              att testa. De signaler som de här stresstesterna i EU skickar
              är att samma höga säkerhetskrav ska gälla i alla länder inom EU.
              Det är bra. Säkerhetsfrågor ska prioriteras. Det Fukushima påminner
              oss om är att olyckor kommer oanmälda oavsett om de beror på naturkatastrofer
              eller på mänskliga faktorer.
            </seg>
          </u>
          <u xml:id="i-bf93f9058da7f206-407" prev="i-bf93f9058da7f206-406" who="Q4982318">
            <seg>
              Vi kommer att följa utvecklingen i Japan och ta lärdom av de
              erfarenheter som där görs. Självklart kommer vi att fortsätta
              att utveckla kärnkraftssäkerheten i Sverige utifrån svenska förhållanden.
            </seg>
          </u>
          <u xml:id="i-bf93f9058da7f206-408" prev="i-bf93f9058da7f206-406" who="Q4982318">
            <seg>
              Alliansens energiöverenskommelse ligger fast. Den är stabil,
              den är långsiktig och den kommer inte att förändras genom panikbeslut.
              Panikåtgärder brukar sällan bli bra åtgärder. Som jag sade tidigare
              har ingen annan regering satsat så mycket på förnybar energi som
              den nuvarande regeringen. Centerpartiet styrde kanske energipolitiken
              tillsammans med Vänsterpartiet och Socialdemokraterna, men det
              är först nu när de styr i Alliansen som det blivit fart på den
              förnybara energiutvecklingen.
            </seg>
          </u>
          <u xml:id="i-bf93f9058da7f206-409" prev="i-bf93f9058da7f206-406" who="Q4982318">
            <seg>
              Vi kommer även i fortsättningen att lämna långsiktiga beslut.
              Svensk kärnkraft är, som vi fastslagit, redan säker. Men självklart
              har det skett en teknikutveckling, och skulle vi få en bredare
              överenskommelse om vår energipolitik kunde vi kanske byta ut de
              gamla reaktorerna mot nya, ännu säkrare.
            </seg>
          </u>
          <note type="speaker">
            Anf. 36 EVA FLYBORG (FP):
          </note>
          <u xml:id="i-bf93f9058da7f206-410" next="i-bf93f9058da7f206-414" who="Q4948373">
            <seg>
              Herr talman! När olyckor och katastrofer inträffar runt om i
              världen är det de ansvarigas uppgift att vara vaksamma och beredda,
              men inte rädda. Vi ska vara lugna och trygga i vår kunskap, inte
              stressade eller panikslagna så att fel beslut fattas på förhastade
              och felaktiga grunder.
            </seg>
          </u>
          <u xml:id="i-bf93f9058da7f206-411" prev="i-bf93f9058da7f206-410" who="Q4948373">
            <seg>
              I detta läge vet vi alldeles för lite för att kunna dra några
              slutsatser alls från händelserna i Japan en tredubbel jordbävning
              med efterföljande enorma tsunamier och en allvarlig situation
              i Fukushimaverken. Vi ska ödmjukt lära oss av händelseförloppet
              och göra allt vi kan för att upprätthålla, förstärka och utveckla
              säkerheten i våra svenska kärnkraftverk.
            </seg>
          </u>
          <u xml:id="i-bf93f9058da7f206-412" prev="i-bf93f9058da7f206-410" who="Q4948373">
            <seg>
              Sverige behöver en energiproduktion i stor skala som är stabil.
              Vi behöver koldioxidfri energiproduktion för klimatets skull,
              och vi behöver låga energipriser för en fungerande basindustri
              för jobb och välfärd i Sverige. Kärnkraften bidrar till allt detta,
              inte bara enligt min mening utan också enligt EU och FN. EU har
              till och med identifierat kärnkraften som en av de viktigaste
              möjligheterna för koldioxidfri elproduktion för framtiden. Allt
              detta sammantaget gör att framtiden för kärnkraften är stabil
              trots händelser på senare tid och trots en tillfällig svacka i
              opinionen.
            </seg>
          </u>
          <u xml:id="i-bf93f9058da7f206-413" prev="i-bf93f9058da7f206-410" who="Q4948373">
            <seg>
              Herr talman! Slutsatser och lärdomar ska dras, och den kärntekniska
              forskningen blir alltmer viktig. I Sverige pågår sådan forskning
              vid KTH i Stockholm, Chalmers i Göteborg, Linköping, Lund, Uppsala
              och flera andra universitet och högskolor runt om i landet. Med
              ny kärnkraft uppdateras processer och principer, kontrollrum och
              kablage, metoder och material. Därför är det bra att tankeförbud
              och nybyggnadsförbud har tagits bort. Förbud ska inte vara ett
              hinder för att den svenska kärnkraften ska bli ännu säkrare. De
              stresstester som nu föreslås inom EU är bra. Det är saker vi gjort
              under många år och fortfarande, i detta nu, gör. All granskning,
              såväl extern som intern, välkomnas.
            </seg>
          </u>
          <u xml:id="i-bf93f9058da7f206-414" prev="i-bf93f9058da7f206-410" who="Q4948373">
            <seg>
              Herr talman! All storskalig energiproduktion innebär risker för
              människor och miljö, även vindkraft och solkraft. Ingen energiproduktion
              är utan negativ påverkan, men jag känner mig trygg med den svenska
              energiproduktionen, med vår säkerhetskultur, med kompetenta granskande
              myndigheter som ställer tuffa krav och med ett politiskt system
              som tar ansvar. Den svenska energipolitiken ligger fast.
            </seg>
          </u>
          <note type="speaker">
            Anf. 37 LARS ISOVAARA (SD):
          </note>
          <u xml:id="i-bf93f9058da7f206-415" next="i-bf93f9058da7f206-417" who="Q213126">
            <seg>
              Herr talman! För att vi inte ska fastna i en, som det ibland
              känns, alldeles för svart debatt om vad som hänt har jag för avsikt
              att även beröra den utvecklingspotential som trots allt finns
              inom kärnkraftstekniken. Ibland får man i debatten intrycket att
              all utveckling inom kärnkraftstekniken stått stilla. Så är det
              givetvis inte. Det pågår en hel del forskning just med bäring
              mot än högre säkerhet och än högre utnyttjandegrad av både anläggningar
              och kärnbränsle.
            </seg>
          </u>
          <u xml:id="i-bf93f9058da7f206-416" prev="i-bf93f9058da7f206-415" who="Q213126">
            <seg>
              Forskning pågår om fjärde generationens reaktorer där bränslet
              skulle kunna utnyttjas med en helt annan effektivitet. Fjärde
              generationens reaktorer skulle medföra betydligt mindre mängder
              restprodukter. Det finns förutsättningar att utnyttja, och inte
              minst återutnyttja, bränslet hundra gånger bättre än med befintlig
              teknik.
            </seg>
          </u>
          <u xml:id="i-bf93f9058da7f206-417" prev="i-bf93f9058da7f206-415" who="Q213126">
            <seg>
              Herr talman! Jag har sagt det förr i talarstolen, och jag säger
              det igen: Energipolitik är inget som man godtyckligt och brådstörtat
              byter och laborerar med. När gruvkvarnarna i Malmfältet drar i
              gång för fullt, när pappersmaskinerna i Timrå och valsarna vid
              stålverket i Domnarvet går i full produktionstakt krävs sannerligen
              stora energimängder. Jag tror inte att någon som känner ansvar
              för svensk industri vill hamna i en situation där basindustrin
              tvingas lägga ned verksamhet på grund av förhastade energibeslut.
            </seg>
          </u>
          <note type="speaker">
            Anf. 38 KENT PERSSON (V):
          </note>
          <u xml:id="i-bf93f9058da7f206-418" next="i-bf93f9058da7f206-421" who="Q6043221">
            <seg>
              Herr talman! Den här debatten har tydligt visat att det finns
              en stor spricka inom den borgerliga regeringen när det gäller
              energipolitiken. Vi har två partier som talar om en utbyggnad
              av kärnkraft, och vi har Centerpartiet som talar om en parentes.
              Det visar med all önskvärd tydlighet hur bräcklig energiöverenskommelsen
              egentligen är.
            </seg>
          </u>
          <u xml:id="i-bf93f9058da7f206-419" prev="i-bf93f9058da7f206-418" who="Q6043221">
            <seg>
              Jag vill vända mig till Eva Flyborg och Cecilie Tenfjord-Toftby
              som kom med två påståenden som fick mig att reagera. Cecilie Tenfjord-Toftby,
              du sade att svensk kärnkraft är säker. Hur kan du veta det, undrar
              jag. Hur kan du veta att den är säker? Jag kan inte veta det,
              absolut inte. Om vi redan vore där skulle vi ju inte behöva testa
              den för att se hur säker den är. Det går nämligen aldrig att förutse
              hur säkert någonting är när det gäller kärnkraft. Det är inte
              möjligt.
            </seg>
          </u>
          <u xml:id="i-bf93f9058da7f206-420" prev="i-bf93f9058da7f206-418" who="Q6043221">
            <seg>
              Alla de tester som görs och åtgärder som vidtas sker alltid efter
              att en olycka har inträffat. Så har skett beträffande Barsebäck.
              Säkerhetskulturen är god, sades det, men det var den definitivt
              inte när det gällde den svenska kärnkraften. Det var säkerhetskulturen
              som brast, eftersom den inte upprätthölls. Det fanns ingen egenkontroll.
            </seg>
          </u>
          <u xml:id="i-bf93f9058da7f206-421" prev="i-bf93f9058da7f206-418" who="Q6043221">
            <seg>
              Det allvarliga är att man inte inser att vi inte kan se in i
              framtiden. Vi kan bara bygga säkerheten utifrån rådande kunskap,
              och den är historiskt betingad. Det vi behöver, och det har Vänsterpartiet
              alltid sagt, är en satsning, en energipolitik, som bygger på den
              vattenkraft vi har i dag. Vi ska bygga ut den förnybara energin,
              men framför allt måste vi spara och effektivisera vår energianvändning.
            </seg>
          </u>
          <note type="speaker">
            Anf. 39 MATS ODELL (KD):
          </note>
          <u xml:id="i-bf93f9058da7f206-422" next="i-bf93f9058da7f206-427" who="Q571725">
            <seg>
              Herr talman! Det är synd att Lars Johansson inte vill exportera
              elektricitet. Det är annars en mycket miljövänlig export inga
              smutsiga transporter, går i ledningar, kan ersätta kolkraft i
              andra länder och så vidare. Vi ska bara producera den elektricitet
              vi själva behöver, anses det.
            </seg>
          </u>
          <u xml:id="i-bf93f9058da7f206-423" prev="i-bf93f9058da7f206-422" who="Q571725">
            <seg>
              Vi har ett elöverskott. Jag tror att vi även har ett lastbilsöverskott.
              Sverige är en framstående nation när det gäller att producera
              dammsugare. Skulle vi producera dessa produkter endast i sådan
              mängd som vi själva behöver och inte exportera är det utifrån
              en ekonomisk teori som knappast blir aktuell för ekonomipriset
              till Alfred Nobels minne.
            </seg>
          </u>
          <u xml:id="i-bf93f9058da7f206-424" prev="i-bf93f9058da7f206-422" who="Q571725">
            <seg>
              Jag hoppas att Socialdemokraterna inte håller den linjen utan
              att den nya ekonomisk-politiska talesmannen Tommy Waidelich har
              lite andra visioner på området. Självklart kan vi exportera elektricitet
              från koldioxidfri svensk produktion till länder som enbart har
              kolkraft att tillgå.
            </seg>
          </u>
          <u xml:id="i-bf93f9058da7f206-425" prev="i-bf93f9058da7f206-422" who="Q571725">
            <seg>
              Herr talman! Det är dags att summera dagens debatt. Den har hållits
              mot bakgrund av en apokalyps, kan vi nästan säga, i ett land som
              är värt all beundran i många hänseenden. Jag hoppas att vi är
              beredda att bistå i den mån det efterfrågas. Vilka slutsatser
              vi ska dra av den kärnkraftsolycka som tsunamin orsakat tycker
              jag dock är för tidigt att säga. Utvärderingarna kommer säkert
              att väga tungt när vi framöver prövar hur hållbar vår miljö- och
              energipolitik är.
            </seg>
          </u>
          <u xml:id="i-bf93f9058da7f206-426" prev="i-bf93f9058da7f206-422" who="Q571725">
            <seg>
              Tills vidare applåderar vi kristdemokrater de stresstester av
              kärnkraftverk som föreslås på EU:s initiativ samt regeringens
              initiativ att fördjupa Strålsäkerhetsmyndighetens uppdrag att
              övervaka säkerheten. Men vi drar inte slutsatsen att kärnkraften
              i Sverige ska avvecklas så snart det låter sig göras. Inte heller
              finns det anledning att i dag ompröva beslutet att låta gammal
              kärnkraft ersättas av ny.
            </seg>
          </u>
          <u xml:id="i-bf93f9058da7f206-427" prev="i-bf93f9058da7f206-422" who="Q571725">
            <seg>
              Fru talman! Det vi eftersträvar är en blocköverskridande överenskommelse
              om energi som ger industrin fasta spelregler och de svenska hushållen
              vettiga elpriser.
            </seg>
          </u>
          <note type="speaker">
            Anf. 40 Miljöminister ANDREAS CARLGREN (C):
          </note>
          <u xml:id="i-bf93f9058da7f206-428" next="i-bf93f9058da7f206-432" who="Q496604">
            <seg>
              Fru talman! Är det någonting som denna debatt har visat är det
              att ingen av oss, sannerligen inte heller alliansregeringen, tänker
              låta bli att dra slutsatser av det som nu har hänt i Japan. Tvärtom
              är det stor ödmjukhet som gäller. Ingenting ska sopas under mattan.
              Försök inte skapa någon annan bild!
            </seg>
          </u>
          <u xml:id="i-bf93f9058da7f206-429" prev="i-bf93f9058da7f206-428" who="Q496604">
            <seg>
              Debatten har också visat att de där stora skillnaderna som man
              försöker uppmåla inte finns. Det är en rekordutbyggnad av förnybar
              energi som sker under alliansregeringen. Centern har varit med
              och tagit varje viktigt steg för den förnybara energin. Det har
              inneburit att vi är störst på förnybar energi i Europa, tvärtemot
              vad som sägs här. Vi går dessutom nu mot att klara hälften av
              energin med förnybar energi. Därmed klarar vi också att minska
              beroendet av kärnkraften. Men den är också nyttig att använda
              för att kunna minska klimatutsläppen. Det är inte bara kärnkraftens
              säkerhet som har en särskild dimension. Vi ska också vara med
              och lösa klimathotet.
            </seg>
          </u>
          <u xml:id="i-bf93f9058da7f206-430" prev="i-bf93f9058da7f206-428" who="Q496604">
            <seg>
              Det är också lite underligt att den stora olyckan tycks vara
              att det är tillåtet att ansöka om att byta gammal kärnkraft mot
              ny. Har ni så lite förtroende för den förnybara energin? Det har
              sannerligen inte jag. Vi har under alliansregeringen bevisat att
              vi inte behöver ha det. Byts någon reaktor ut blir det en ny reaktor
              med ny teknik och bättre säkerhet.
            </seg>
          </u>
          <u xml:id="i-bf93f9058da7f206-431" prev="i-bf93f9058da7f206-428" who="Q496604">
            <seg>
              Det är ingen hemlighet att jag i grunden är kärnkraftskritiker.
              Vi har två gröna kärnkraftskritiska partier i Sverige, men vi
              har valt olika sätt att lösa det. Miljöpartiet säger i första
              hand nej till kärnkraft. Centerpartiet har i stället satsat på
              att i första hand bygga ut förnybar energi. Det har under alliansregeringen
              varit mer succéartat än någonsin. Ni har åstadkommit grönt prat.
              Vi har åstadkommit grönt resultat. Var och en får bedöma vad som
              är effektivast för att minska beroendet av kärnkraft.
            </seg>
          </u>
          <note>
            (Applåder)
          </note>
          <note>
            I detta anförande instämde Cecilie Tenfjord-Toftby (M).
          </note>
          <note>
            Överläggningen var härmed avslutad.
          </note>
          <note>
            4 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2010/11:295
          </note>
          <note>
            Interpellation 2010/11:295 Sveriges exportråds resa till Marocko
          </note>
          <note>
            Interpellationen kommer att besvaras fredagen den 15 april 2011.
          </note>
          <u xml:id="i-bf93f9058da7f206-432" prev="i-bf93f9058da7f206-428" who="Q496604">
            <seg>
              Skälet till dröjsmålet är tidigare inbokat engagemang och resa.
            </seg>
          </u>
          <note>
            Ewa Björling
          </note>
          <note>
            5 § Svar på interpellationerna 2010/11:274 och 292 om skjutövningar
            i Göteborgs skärgård
          </note>
          <note type="speaker">
            Anf. 41 Försvarsminister STEN TOLGFORS (M):
          </note>
          <u xml:id="i-bf93f9058da7f206-433" next="i-bf93f9058da7f206-441" who="Q984112">
            <seg>
              Fru talman! Hans Linde har frågat mig
            </seg>
          </u>
          <u xml:id="i-bf93f9058da7f206-434" prev="i-bf93f9058da7f206-433" who="Q984112">
            <seg>
              Valter Mutt har frågat mig
            </seg>
          </u>
          <u xml:id="i-bf93f9058da7f206-435" prev="i-bf93f9058da7f206-433" who="Q984112">
            <seg>
              Jag besvarar interpellationerna i ett sammanhang.
            </seg>
          </u>
          <note>
            Ett antal öar och områden i Göteborgs skärgård innefattas i det
            som kallas Göteborgs skärgårdsskjutfält. Sommaren 2008 ansökte
            Försvarsmakten hos Miljöprövningsdelegationen vid Länsstyrelsen
            i Västra Götalands län om miljötillstånd enligt miljöbalken för
            skjutverksamhet inom skärgårdsskjutfältet. I december förra året
            beslutade Miljöprövningsdelegationen om sådant tillstånd. I tillståndet
            har Miljöprövningsdelegationen beslutat om villkor och föreskrifter
            för verksamheten. Beslutet har överklagats till Miljödomstolen
            av bland annat Göteborgs kommun och ett antal enskilda. I miljöbalken
            föreskrivs att Miljödomstolen i ärenden som rör Försvarsmakten
            alltid, med ett eget yttrande, ska överlämna ärendet till regeringens
            avgörande. Ärenden av detta slag bereds inom Regeringskansliet
            av Miljödepartementet.
          </note>
          <u xml:id="i-bf93f9058da7f206-436" prev="i-bf93f9058da7f206-433" who="Q984112">
            <seg>
              Ärendet kommer således att överlämnas till regeringen för avgörande.
              Som statsråd varken kan eller får jag kommentera ett pågående
              domstolsärende. Inte heller ska jag kommentera ett ärende som
              kommer att överlämnas till regeringen. Däremot kan jag mer allmänt
              kommentera frågor om Försvarsmakten och skjutfält.
            </seg>
          </u>
          <u xml:id="i-bf93f9058da7f206-437" prev="i-bf93f9058da7f206-433" who="Q984112">
            <seg>
              I miljöprövningen enligt miljöbalken tillförsäkras att alla berörda
              får lämna sina synpunkter. Med grund i den gällande lagstiftningen
              svarar sedan prövningsmyndigheten för en sammanvägning och fattar
              beslut.
            </seg>
          </u>
          <note>
            Tillsynsmyndigheterna avseende miljöfarlig verksamhet anges i
            miljöbalken. Av bilagan till förordningen (1998:900) om tillsyn
            enligt miljöbalken följer att generalläkaren är tillsynsmyndighet
            när det gäller miljöfarlig verksamhet och hälsoskydd inom Försvarsmakten.
            När generalläkaren utövar sin tillsynsfunktion är han enligt förordningen
            (2007:1266) med instruktion för Försvarsmakten inte underställd
            överbefälhavaren.
          </note>
          <u xml:id="i-bf93f9058da7f206-438" prev="i-bf93f9058da7f206-433" who="Q984112">
            <seg>
              För att Försvarsmakten ska kunna utbilda och öva sina förband
              är det nödvändigt att myndigheten också har tillgång till ändamålsenliga
              övningsområden. Eftersom Försvarsmakten ska kunna uppträda inom
              alla klimat- och terrängtyper i landet måste man kunna utbilda
              och öva insatsförband också i skärgårdsområdena. Av Försvarsmaktens
              plan för övnings- och skjutfält framgår att Göteborgs skärgårdsskjutfält
              ska vidmakthållas.
            </seg>
          </u>
          <u xml:id="i-bf93f9058da7f206-439" prev="i-bf93f9058da7f206-433" who="Q984112">
            <seg>
              I juni 2004 redovisades utredningsbetänkandet Snö, mörker och
              kyla (SOU 2004:77). Utredaren ansåg att en utveckling av den internationella
              militära test- och övningsverksamheten i Sverige är väl förenlig
              med den svenska säkerhetspolitiska linjen, gagnar svenska intressen
              och synliggör Sverige som en aktiv och solidarisk bidragsgivare
              till internationell krishantering och fredsfrämjande.
            </seg>
          </u>
          <note>
            Den dåvarande socialdemokratiska regeringen behandlade betänkandet
            i 2004 års försvarsproposition (prop. 2004/05:5). I juni 2005
            uppdrog den dåvarande regeringen åt Försvarsmakten och FMV att
            utveckla den internationella test-, utbildnings- och övningsverksamheten
            i Sverige, så kallad ITÖ. I regleringsbrevet för 2006 beslutade
            den dåvarande regeringen att Försvarsmakten inom sitt verksamhetsområde
            får bedriva ITÖ. Försvarsmakten har numera detta uppdrag inom
            ramen för sin instruktion, förordningen (2007:1266) med instruktion
            för Försvarsmakten.
          </note>
          <u xml:id="i-bf93f9058da7f206-440" prev="i-bf93f9058da7f206-433" who="Q984112">
            <seg>
              Enligt tillträdesförordningen (1992:118) krävs regeringens tillstånd
              för att utländska statsfartyg, utländska statsluftfartyg eller
              utländsk militär avdelning ska få bedriva skjutövningar inom svenskt
              territorium.
            </seg>
          </u>
          <u xml:id="i-bf93f9058da7f206-441" prev="i-bf93f9058da7f206-433" who="Q984112">
            <seg>
              Våren 2009 beslutade riksdagen om den försvarspolitiska inriktningen
              (prop. 2008/09:140, bet. 2008/09:FöU10, rskr. 2008/09:292). I
              propositionen, vilken riksdagen ställde sig bakom, anförde regeringen
              att Försvarsmakten bör bidra till målen för vår säkerhet och till
              målet för det militära försvaret genom att enskilt och tillsammans
              med andra myndigheter, länder och organisationer lösa sina uppgifter.
              Försvarsmakten ska kunna försvara hela Sverige. Sverige deltar
              också i internationella militära insatser. Detta kräver att Försvarsmaktens
              förband också övar tillsammans med andra staters förband. Samövning
              med utländska förband är en naturlig del i Försvarsmaktens verksamhet.
              Den internationella militära övningsverksamhet som bedrivs i Sverige
              genomförs inom ramen för svensk lagstiftning och de miljötillstånd
              som gäller för respektive skjutfält. Vi utgår från att de utländska
              förband som övar på svenskt territorium följer svensk lagstiftning.
              Det är förbjudet, fru talman, att medföra kärnvapen på svenskt
              territorium.
            </seg>
          </u>
          <note>
            Då Valter Mutt, som framställt en av interpellationerna, anmält
            att han var förhindrad att närvara vid sammanträdet medgav förste
            vice talmannen att Tina Ehn i stället fick delta i överläggningen.
          </note>
          <note type="speaker">
            Anf. 42 HANS LINDE (V):
          </note>
          <u xml:id="i-bf93f9058da7f206-442" next="i-bf93f9058da7f206-452" who="Q1581082">
            <seg>
              Fru talman! Jag får inledningsvis tacka försvarsministern för
              svaret, som brukligt är. Jag har stått många gånger i den här
              talarstolen och pratat om de internationella frågorna, men i dag
              skulle jag vilja använda min talartid till att prata om min stad,
              Göteborg, och vår skärgård.
            </seg>
          </u>
          <u xml:id="i-bf93f9058da7f206-443" prev="i-bf93f9058da7f206-442" who="Q1581082">
            <seg>
              Göteborgs södra skärgård består av ett trettiotal öar. Här finns
              ett unikt djurliv med naturreservat på både Vrångö och Vargö.
              Skärgården är ett av de viktigaste rekreationsområdena för befolkningen
              i Göteborg. Jag är själv en av de många göteborgare som har tagit
              spårvagnen ut till Saltholmen och båten vidare ut till öarna.
              Det är en förmån för oss som bor i Sveriges näst största stad
              att i vårt eget närområde ha en skärgård där vi kan njuta av natur,
              djurliv och klipporna.
            </seg>
          </u>
          <u xml:id="i-bf93f9058da7f206-444" prev="i-bf93f9058da7f206-442" who="Q1581082">
            <seg>
              Men i Göteborgs södra skärgård bor det också 4 500 människor
              året runt. Göteborgs södra skärgård är i dag en levande skärgård
              med skolor, matbutiker, kaféer med mera, mycket tack vare de boendes
              eget engagemang.
            </seg>
          </u>
          <u xml:id="i-bf93f9058da7f206-445" prev="i-bf93f9058da7f206-442" who="Q1581082">
            <seg>
              Men det har inte varit en självklarhet att Göteborgs skärgård
              ska vara levande. Det är inte heller en självklarhet att den alltid
              så ska förbli. En förutsättning för att Göteborgs skärgård ska
              överleva är att man värnar sina största tillgångar, nämligen natur
              och djurliv.
            </seg>
          </u>
          <u xml:id="i-bf93f9058da7f206-446" prev="i-bf93f9058da7f206-442" who="Q1581082">
            <seg>
              I skärgården ligger också det så kallade skärgårdsskjutfältet,
              som bland annat omfattar öarna Galterö, Stora Stårholmen, Känsö,
              Lilla Rävholmen och Stora Rävholmen.
            </seg>
          </u>
          <note>
            Verksamheten har fram till nu från Försvarsmaktens sida varit
            begränsad till 25 skjutdagar och 100 000 skott per år. I en mindre
            annons i Göteborgs-Posten på nyårsafton 2010 offentliggjordes
            det att länsstyrelsens miljödelegation bifallit en begäran från
            Försvarsmakten om att kraftigt utöka verksamheten vid skärgårdsskjutfältet.
            Antalet skjutdagar ska utökas från 25 till 115. I stället för
            dagens begränsning på 100 000 skott per år har en ny begränsning
            satts till över 1 miljon skott med finkalibrig ammunition, över
            11 000 skott med grovkalibrig ammunition och 1 745 handgranater
            och andra former av sprängladdningar.
          </note>
          <u xml:id="i-bf93f9058da7f206-447" prev="i-bf93f9058da7f206-442" who="Q1581082">
            <seg>
              Tillståndet medger också föroreningar på håll i er nu upp till
              2 000 kilo bly, 1 000 kilo koppar, 100 kilo zink och 60 kilo antimon.
              Alla dessa metaller är giftiga. Alla dessa metaller hotar att
              förgifta människor, däggdjur, fåglar och vattenlevande organismer.
              Dessutom öppnar man i beslutet för ytterligare användning av skärgårdsskjutfältet,
              som om dessa nya gränsvärden inte skulle räcka. Man skriver i
              beslutet att undantag från dessa begränsningar får göras vid enstaka
              nationella och internationella övningar.
            </seg>
          </u>
          <u xml:id="i-bf93f9058da7f206-448" prev="i-bf93f9058da7f206-442" who="Q1581082">
            <seg>
              Många skärgårdsbor känner nu att deras tillvaro är hotad. De
              är oroade över att havet där de fiskar ska förorenas. De oroar
              sig för att lugnet ska brytas, det lugn som lockar turisterna.
              Och de ser att man ytterligare hotar möjligheten till nybyggnation
              på öarna som ger öarnas ungdomar en möjlighet att bo kvar i sin
              hembygd.
            </seg>
          </u>
          <u xml:id="i-bf93f9058da7f206-449" prev="i-bf93f9058da7f206-442" who="Q1581082">
            <seg>
              Utökningen av användandet av skärgårdsskjutfältet hotar med andra
              ord i grunden förutsättningarna för att Göteborgs södra skärgård
              även i framtiden ska vara en levande skärgård.
            </seg>
          </u>
          <u xml:id="i-bf93f9058da7f206-450" prev="i-bf93f9058da7f206-442" who="Q1581082">
            <seg>
              Försvarsministern väljer i sitt svar att ducka för samtliga mina
              frågor. Jag har full förståelse för att försvarsministern inte
              kan kommentera en pågående domstolsprocess. Men jag hade önskat
              att försvarsministern skulle ta det här tillfället att visa lite
              större respekt för den oro som skärgårdsborna och också många
              göteborgare känner i dag. Jag tycker att det är rimligt att begära
              av försvarsministern att han nu svarar på frågorna.
            </seg>
          </u>
          <u xml:id="i-bf93f9058da7f206-451" prev="i-bf93f9058da7f206-442" who="Q1581082">
            <seg>
              Anser försvarsministern att det är lämpligt att kraftigt utöka
              användandet av skärgårdsskjutfältet och att öppna Göteborgs södra
              skärgård för denna massiva och kraftiga utökning av användandet?
            </seg>
          </u>
          <u xml:id="i-bf93f9058da7f206-452" prev="i-bf93f9058da7f206-442" who="Q1581082">
            <seg>
              Jag tycker också att det är rimligt att försvarsministern i dag
              ger ett svar till mig och framför allt till de boende i skärgården
              och till göteborgarna på frågan: Anser försvarsministern att Göteborgs
              södra skärgård är en lämplig plats för internationella militära
              övningar?
            </seg>
          </u>
          <note type="speaker">
            Anf. 43 TINA EHN (MP):
          </note>
          <u xml:id="i-bf93f9058da7f206-453" next="i-bf93f9058da7f206-460" who="Q4945880">
            <seg>
              Fru talman! Tack så mycket för det svar som har lämnats i dag!
              Enligt det svar som försvarsministern har lämnat är ärendet under
              beredning inom Regeringskansliet. Det specifika ärendet kan inte
              kommenteras av statsrådet under tiden. Men det går att mer allmänt
              kommentera frågorna runt Försvarsmakten och skjutfälten. Det är
              bra så. Vi försöker genomföra en interpellationsdebatt utifrån
              frågeställningarna mer generellt.
            </seg>
          </u>
          <u xml:id="i-bf93f9058da7f206-454" prev="i-bf93f9058da7f206-453" who="Q4945880">
            <seg>
              En fråga som ställdes i Miljöpartiets interpellation handlar
              om att försäkra sig om att inte kärnvapenbestyckad utrustning
              kan föras in i Göteborgs skärgård under tilltänkta internationella
              samövningar. På den frågan får jag svaret att det är förbjudet
              att införa kärnvapen på svenskt territorium och att man därmed
              utgår från att svensk lag följs.
            </seg>
          </u>
          <u xml:id="i-bf93f9058da7f206-455" prev="i-bf93f9058da7f206-453" who="Q4945880">
            <seg>
              Nåväl, det är en bra utgångspunkt, men jag vill nog gärna ha
              fler svar på den frågan, eftersom detta inte gör mig speciellt
              lugn. Finns den informationen tillgänglig och klar för alla de
              som kan tänkas komma att delta i internationella samövningar?
              Finns det verkligen ingen misstanke om att detta skulle kunna
              ske, att några kärnvapen skulle kunna tänkas komma in på detta
              sätt?
            </seg>
          </u>
          <u xml:id="i-bf93f9058da7f206-456" prev="i-bf93f9058da7f206-453" who="Q4945880">
            <seg>
              Om det finns minsta tanke om att det kanske skulle kunna vara
              på det här viset undrar jag: Vad har man för beredskap? Vad händer
              om det skulle visa sig att man har fel i sina antaganden om att
              lagen följs?
            </seg>
          </u>
          <u xml:id="i-bf93f9058da7f206-457" prev="i-bf93f9058da7f206-453" who="Q4945880">
            <seg>
              Det är ingen liten utökning av försvarets verksamhet vi diskuterar
              i dag. Det är en massiv utökning. Det är en utökning av dagar,
              från 25 till 115 dagar. Det är en utökning av antalet skott, från
              tidigare 100 000 skott till 1 325 000 skott med finkalibrig ammunition
              och 11 500 skott med grovkalibrig ammunition och 1 745 handgranater
              samt en del annat, som eventuellt brandövningar med napalm.
            </seg>
          </u>
          <u xml:id="i-bf93f9058da7f206-458" prev="i-bf93f9058da7f206-453" who="Q4945880">
            <seg>
              Dessutom ges större möjligheter vid enstaka nationella och internationella
              övningar. Försvarsmakten får möjlighet att anlägga och använda
              en handgranatbana på Känsö. Är det vad skärgården behöver för
              att utvecklas och leva vidare? Det tror inte jag och inte många
              andra heller.
            </seg>
          </u>
          <u xml:id="i-bf93f9058da7f206-459" prev="i-bf93f9058da7f206-453" who="Q4945880">
            <seg>
              Människor är mycket oroliga. Människor vill inte ha den här gigantiska
              förändringen, dessutom inte på det här viset. Bohusläns Skärgårdsråd,
              Skärgårdarnas Riksförbund, människor boende på Styrsö och Donsö,
              Göteborgs kommunstyrelse och tusentals människor på Facebook har
              haft åsikter om det här. Den grundläggande sakfrågan är om det
              är rimligt att ha omfattande permanenta marina skjutövningar i
              omedelbar närhet till en halvmiljonstad och därtill i ett område
              med synnerligen omfattande marin turism. Förekommer det någon
              annanstans?
            </seg>
          </u>
          <u xml:id="i-bf93f9058da7f206-460" prev="i-bf93f9058da7f206-453" who="Q4945880">
            <seg>
              Miljöhänsyn, hänsyn till turistnäringen, svåra bullerproblem,
              risk för människor att skadas av blindgångare etcetera ska vägas
              mot militära behov. Varför dessa plötsligt skulle kräva massivt
              utvidgade övningar tycker jag fortfarande är, minst sagt, dunkelt.
            </seg>
          </u>
          <note type="speaker">
            Anf. 44 ROLAND UTBULT (KD):
          </note>
          <u xml:id="i-bf93f9058da7f206-461" next="i-bf93f9058da7f206-467" who="Q6220743">
            <seg>
              Fru talman! Jag har stor respekt för försvarsministerns arbete,
              och jag är övertygad om att regeringen så småningom kommer att
              fatta ett klokt beslut utifrån miljöhänsyn och framför allt utifrån
              de boendes situation.
            </seg>
          </u>
          <u xml:id="i-bf93f9058da7f206-462" prev="i-bf93f9058da7f206-461" who="Q6220743">
            <seg>
              Vi kristdemokrater ser att det måste finnas olika möjligheter
              för Försvarsmakten att öva, både själv och tillsammans med andra.
              Sveriges förmåga att samarbeta stärker vårt eget försvar men också
              möjligheten att agera i en internationell insats. Övning i skärgårdsmiljö
              har visat sig viktigt för vårt eget försvar men också för internationella
              insatser.
            </seg>
          </u>
          <u xml:id="i-bf93f9058da7f206-463" prev="i-bf93f9058da7f206-461" who="Q6220743">
            <seg>
              Detta ärende, som fortfarande är pågående, har vi kristdemokrater
              anledning att följa. Vi är måna om den miljö som finns i de berörda
              områdena. I vår grundläggande ideologi finns förvaltarskapstanken,
              tanken om att vi har ansvar för kommande generationer, och den
              blir vägledande för oss i de beslut som rör stora naturområden.
            </seg>
          </u>
          <u xml:id="i-bf93f9058da7f206-464" prev="i-bf93f9058da7f206-461" who="Q6220743">
            <seg>
              Detta är en viktig miljöfråga. Fågelliv och fårskötsel finns
              inom den skjutradie som militären har. Det handlar om buller.
              Det handlar om havet. Det handlar om utsläpp från ammunition av
              bland annat bly och koppar, som vi har hört tidigare. Därför blir
              ett kommande yttrande från miljödomstolen viktigt inför regeringens
              kommande behandling.
            </seg>
          </u>
          <u xml:id="i-bf93f9058da7f206-465" prev="i-bf93f9058da7f206-461" who="Q6220743">
            <seg>
              När jag talar med öborna i Göteborgs södra skärgård Donsöbor,
              Styrsöbor, Brännöbor och andra säger de att de kan leva med den
              nivå som finns i dag. Det har varit en del av livet, men om militären
              får utöka skjutdagarna från 25 till 115 skjutdagar och antalet
              skott med finkalibrig ammunition från 100 000 till drygt 3 miljoner
              så blir det ohållbart för befolkningen.
            </seg>
          </u>
          <u xml:id="i-bf93f9058da7f206-466" prev="i-bf93f9058da7f206-461" who="Q6220743">
            <seg>
              Oavsett vilket yttrande som kommer från miljödomstolen vill vi
              också ta tillfället i akt att peka på vikten av att ha dessa mänskliga
              värden och aspekter i beaktande i samband med den kommande behandlingen.
              Det är viktigt att ha i åtanke hur människor i de berörda områdena
              har tillgång till den närmaste naturen och hur friluftsliv även
              fortsättningsvis kommer att vara möjligt. Båtlivet är oerhört
              intensivt hela sommaren med båtar från Göteborg och hela kusten.
              Europeiska båtturister är också vanligt.
            </seg>
          </u>
          <u xml:id="i-bf93f9058da7f206-467" prev="i-bf93f9058da7f206-461" who="Q6220743">
            <seg>
              Dessa aspekter bör också bli en viktig del i den kommande bedömningen.
            </seg>
          </u>
          <note type="speaker">
            Anf. 45 Försvarsminister STEN TOLGFORS (M):
          </note>
          <u xml:id="i-bf93f9058da7f206-468" next="i-bf93f9058da7f206-475" who="Q984112">
            <seg>
              Fru talman! Hans Linde säger att han inser att miljöprövning
              är något som sker självständigt från politiken och att det inte
              är någon politisk process. Sedan kräver han genast motsatsen:
              att den ska politiseras och ministern ska gå in.
            </seg>
          </u>
          <u xml:id="i-bf93f9058da7f206-469" prev="i-bf93f9058da7f206-468" who="Q984112">
            <seg>
              Då kan jag säga att det som väntar mig omedelbart efter detta
              är en KU-anmälan som det inte är osannolikt att Hans Linde själv
              skulle kunna tänkas stå för. Det är nämligen inte i den ordning
              som miljöprövning sker i Sverige. Vi har heller inte sagt att
              det här är en fråga som är under beredning i Regeringskansliet,
              vilket hävdades i de tidigare inläggen. Det är den inte. Den har
              inte inkommit till regeringen.
            </seg>
          </u>
          <u xml:id="i-bf93f9058da7f206-470" prev="i-bf93f9058da7f206-468" who="Q984112">
            <seg>
              Gällande synen på att det är förbjudet i Sverige att ta in kärnvapen
              på vårt territorium är detta exakt den doktrin som användes också
              av tidigare regeringar. Vi utgår från att andra länder följer
              svensk lag. Vi har inga indikationer på motsatsen. Däremot noterar
              jag att varje gång någon politiker i denna kammare är emot en
              given internationell övning gör man dessa påståenden. Vid ett
              tillfälle gällde det övningen Loyal Arrow i Östersjön, där ett
              brittiskt fartyg påstods kunna ha med sig kärnvapen trots att
              Storbritannien hade avskaffat samma kärnvapen många år dessförinnan.
            </seg>
          </u>
          <u xml:id="i-bf93f9058da7f206-471" prev="i-bf93f9058da7f206-468" who="Q984112">
            <seg>
              Försvarsmakten ska kunna försvara hela Sverige. Den vanligaste
              synpunkten jag hör från Göteborg gällande försvaret är att man
              vill se mer av försvarsverksamhet i Göteborg och inte bara på
              ostkusten. Men för att kunna försvara hela landet krävs att insatsorganisationen
              har möjlighet att öva i alla de olika terräng- och klimatförhållanden
              som finns i landet, vilket också har understrukits i en lång rad
              propositioner som riksdagen har accepterat. Övning och skjutfält
              är av central betydelse för att Försvarsmakten ska kunna utbilda
              och öva den insatsorganisation som ska försvara vårt land i de
              förhållanden som råder i de olika delarna av vårt land.
            </seg>
          </u>
          <u xml:id="i-bf93f9058da7f206-472" prev="i-bf93f9058da7f206-468" who="Q984112">
            <seg>
              Försvarsmakten behöver övnings- och skjutfält med skilda naturtyper
              och terrängförhållanden i olika delar av landet för att klara
              olika klimattyper och olika geografi. Göteborgs skärgårdsskjutfält
              anses av Försvarsmakten behövas för att man ska kunna öva rörlig
              strid med skarp och lös ammunition i kombination med att röra
              sig mellan land och vatten. Området är det enda tillgängliga på
              västkusten för denna typ av övningar. I Stockholms skärgård finns
              två motsvarande skjutfält. Försvarsmaktens skjutfält ska dock
              alla miljöprövas enligt miljöbalken. En sådan prövning pågår,
              vilket alla här är medvetna om, av Göteborgs skärgårdsskjutfält.
            </seg>
          </u>
          <u xml:id="i-bf93f9058da7f206-473" prev="i-bf93f9058da7f206-468" who="Q984112">
            <seg>
              Jag varken får, kan eller ska föregripa den prövningen. Miljöprövningen
              sker inte i riksdagen. Den sker inte politiskt, utan det finns
              en ordning fastställd i miljöbalken för hur en sådan sker. Länsstyrelsens
              miljöprövningsdelegation är första instans. Ett ärende kan överklagas
              till miljödomstolen som sedan med eget yttrande kan överlämna
              ärendet till regeringen för prövning. Där är det inte ännu.
            </seg>
          </u>
          <u xml:id="i-bf93f9058da7f206-474" prev="i-bf93f9058da7f206-468" who="Q984112">
            <seg>
              I miljöprövningen får alla berörda lämna sina synpunkter. Det
              är den ordning vi har för att väga samman alla relevanta och viktiga
              intressen som interpellanterna här har fört fram och vilka jag
              delar. Men detta är ordningen för att väga av. Prövningsinstansen
              tillämpar miljöbalkens bestämmelser och tar hänsyn också till
              olika riksintressen som kan föreligga.
            </seg>
          </u>
          <u xml:id="i-bf93f9058da7f206-475" prev="i-bf93f9058da7f206-468" who="Q984112">
            <seg>
              Med stor respekt för det lokala engagemang som de som deltar
              i debatten i dag visar kan jag bara säga att detta icke är en
              fråga för vare sig försvarsministern eller riksdagen att avgöra,
              utan den har sin process och sin ordning. Är man missnöjd med
              det motionerar man om att ändra miljöbalken, men jag har inte
              sett någon av dagens debattörer lämna sådana förslag.
            </seg>
          </u>
          <note type="speaker">
            Anf. 46 HANS LINDE (V):
          </note>
          <u xml:id="i-bf93f9058da7f206-476" next="i-bf93f9058da7f206-486" who="Q1581082">
            <seg>
              Fru talman! Ibland blir politik väldigt abstrakt och tekniskt.
              Ibland fastnar vi i detaljerna och glömmer bort de människor som
              berörs och som egentligen borde vara utgångspunkten för de diskussioner
              vi för.
            </seg>
          </u>
          <u xml:id="i-bf93f9058da7f206-477" prev="i-bf93f9058da7f206-476" who="Q1581082">
            <seg>
              Jag tycker att försvarsministerns hittills två inlägg i den här
              debatten är lysande exempel på detta. Det är läge att påminna
              om att det här inte bara handlar om lagparagrafer och teknikaliteter
              utan först och främst om de 4 500 skärgårdsbor som faktiskt vill
              kunna fortsätta leva och verka i sin skärgård. Det handlar också
              om oss som bor inne i Göteborg och som vill ha tillgång till natur
              och djurliv i vårt eget närområde.
            </seg>
          </u>
          <u xml:id="i-bf93f9058da7f206-478" prev="i-bf93f9058da7f206-476" who="Q1581082">
            <seg>
              Låt mig lyfta fram en av alla de människor som berörs av detta
              beslut, min vän Tommy som bor på Styrsö Tången. När jag träffade
              honom för ett par veckor sedan berättade han hur han, precis som
              många andra skärgårdsbor, har valt att köpa betydligt dyrare blyfria
              sänken till sina fiskespön därför att han vill värna om naturlivet
              och inte bidra till utsläpp av bly. Han frågade mig: Vad är poängen
              med att vi ska köpa dyra blyfria sänken till våra fiskespön om
              Försvarsmakten samtidigt ska tillåtas släppa ut 2 000 kilo bly
              varje år i fiskevattnen runt våra öar?
            </seg>
          </u>
          <u xml:id="i-bf93f9058da7f206-479" prev="i-bf93f9058da7f206-476" who="Q1581082">
            <seg>
              Jag tycker att försvarsministern har ett ansvar att svara på
              de frågor han får från medborgarna. Vad är svaret från försvarsministern
              till min vän Tommy? Varför ska han köpa dyra blyfria sänken till
              sitt fiskespö om Försvarsmakten samtidigt ska släppa ut 2 000
              kilo bly i just hans eget fiskevatten?
            </seg>
          </u>
          <u xml:id="i-bf93f9058da7f206-480" prev="i-bf93f9058da7f206-476" who="Q1581082">
            <seg>
              Jag kräver inte att försvarsministern ska lägga sig i en pågående
              prövning eller en beredning, men försvarsministern som trots allt
              är ytterst ansvarig för den svenska Försvarsmakten måste kunna
              ha en egen åsikt om hur han ser på frågan om skjutfält och deras
              användning, hur han ser på framtiden i Sverige när det gäller
              militärövningar. Jag tycker att det är högst relevant att i dag
              efterfråga försvarsministerns generella syn på skjutövningar i
              Göteborgs södra skärgård och hur han ser i framtiden på potentialen
              att ha internationella militärövningar i Göteborgs skärgård.
            </seg>
          </u>
          <u xml:id="i-bf93f9058da7f206-481" prev="i-bf93f9058da7f206-476" who="Q1581082">
            <seg>
              Jag kan garantera försvarsministern, och det är ett löfte från
              Hans Linde från Vänsterpartiet i dag, att jag inte kommer att
              KU-anmäla försvarsministern om han svarar på dessa frågor.
            </seg>
          </u>
          <u xml:id="i-bf93f9058da7f206-482" prev="i-bf93f9058da7f206-476" who="Q1581082">
            <seg>
              Låt mig också understryka att kritiken som vi har hört tidigare
              här varit massiv från de boende. Omfattande namninsamlingar har
              skett runt om på öarna. En rad protestmöten har arrangerats. Men
              det har också varit så att politiker i Göteborg, i skärgården
              och till och med i Västra Götalandsregionen har valt att tillsammans
              gå ut och kritisera det här beslutet.
            </seg>
          </u>
          <u xml:id="i-bf93f9058da7f206-483" prev="i-bf93f9058da7f206-476" who="Q1581082">
            <seg>
              Det här har inte varit en partiskiljande fråga hemma i Göteborg.
              Tvärtom en av de instanser som har kritiserat det här beslutet
              är stadsdelsnämnd Västra Göteborg som är den stadsdelsnämnd som
              inkluderar skärgården. Där har man enhälligt motsatt sig utökningen
              av skärgårdsskjutfältet på initiativ av ledamöter från Moderaterna,
              Folkpartiet och Kristdemokraterna.
            </seg>
          </u>
          <u xml:id="i-bf93f9058da7f206-484" prev="i-bf93f9058da7f206-476" who="Q1581082">
            <seg>
              Även kommunstyrelsen i Göteborg har överklagat beslutet med motiveringen
              att en kraftig utökning av skjutövningarna är oproportionerlig.
              Man menar också när det gäller frågor om framtida internationella
              övningar att detta inte bör ske i en skärgård till en storstad
              med höga naturvärden och ett omfattande friluftsliv.
            </seg>
          </u>
          <u xml:id="i-bf93f9058da7f206-485" prev="i-bf93f9058da7f206-476" who="Q1581082">
            <seg>
              Vi har också i dag fått ett uttalande från den styrande politiska
              ledningen för Västra Götalandsregionen daterat den 1 april 2011
              där de tydligt anser och uttrycker att det inte är försvarbart
              att utöka skjutverksamheten och att de planer som nu finns skulle
              hota både regional tillväxt och hållbar utveckling och dessutom
              människors såväl som havens ekologiska system på ett negativt
              sätt.
            </seg>
          </u>
          <u xml:id="i-bf93f9058da7f206-486" prev="i-bf93f9058da7f206-476" who="Q1581082">
            <seg>
              Jag tycker att det är fullständigt rimligt att försvarsministern
              ger ett svar, inte bara till oss som finns i kammaren utan också
              till dem som berörs av dessa beslut. Hur ser försvarsministern
              på framtiden för Göteborgs södra skärgård? Är detta ett lämpligt
              område för framtida militärövningar?
            </seg>
          </u>
          <note type="speaker">
            Anf. 47 TINA EHN (MP):
          </note>
          <u xml:id="i-bf93f9058da7f206-487" next="i-bf93f9058da7f206-495" who="Q4945880">
            <seg>
              Fru talman! Redan med de tillstånd Försvarsmakten har i dag kan
              man redovisa att flera av de nationella miljömål som finns redan
              i dag påverkas i Göteborgs södra skärgård. Det är mål som har
              med hav i balans samt levande kust och skärgård att göra. Det
              är mål som har med grundvatten och god miljö att göra. Det handlar
              om levande sjöar, en giftfri miljö, bara naturlig försurning,
              frisk luft och begränsad klimatpåverkan. Allt det här påverkas
              redan i dag, och nu ska verksamheten utökas.
            </seg>
          </u>
          <u xml:id="i-bf93f9058da7f206-488" prev="i-bf93f9058da7f206-487" who="Q4945880">
            <seg>
              I länsstyrelsens miljöprövningsdelegation har man även tagit
              upp risken för påverkan på fågellivet, i synnerhet under den mest
              intensiva övningsperioden, som sammanfaller med fåglarnas häckningsperiod.
              Länsstyrelsen har också pekat ut fågellivet på bland annat Galterö
              som särskilt intressant och skyddsvärt.
            </seg>
          </u>
          <u xml:id="i-bf93f9058da7f206-489" prev="i-bf93f9058da7f206-487" who="Q4945880">
            <seg>
              Man säger också att det är troligt att övningsverksamhet har
              en negativ påverkan på fågelbestånden. Men omfattningen av denna
              påverkan och vilka moment i övningsverksamheten som är mest störande
              för fågellivet är inte studerat. Det här är något som jag faktiskt
              tycker är ganska uppseendeväckande.
            </seg>
          </u>
          <u xml:id="i-bf93f9058da7f206-490" prev="i-bf93f9058da7f206-487" who="Q4945880">
            <seg>
              Enligt länsstyrelsen är också knubbsälarna inom övningsområdet
              skyddsvärda och de är störningskänsliga. Man pratar om fisken,
              växtligheten och undervattenssprängningarna, att man ska skrämma
              bort fisken från platsen innan sprängningarna sker.
            </seg>
          </u>
          <u xml:id="i-bf93f9058da7f206-491" prev="i-bf93f9058da7f206-487" who="Q4945880">
            <seg>
              Man nämner någonting som heter ålgräs och ålgräsängar. Som före
              detta kommunpolitiker vet jag att det alltid blir diskussion om
              de här ålgräsängarna när man ska muddra en liten hamn. Ska vi
              tugga på dem här eller ska vi tugga på dem där?
            </seg>
          </u>
          <u xml:id="i-bf93f9058da7f206-492" prev="i-bf93f9058da7f206-487" who="Q4945880">
            <seg>
              Ålgräsängarna är något av det mest unika som vi har i havet.
              De är barnkammare för bland annat torsken. De tillhandahåller
              en tredimensionell struktur för organismer att söka skydd i. Man
              vet också att utbredningen av ålgräsängar under de senaste 20
              åren har minskat med 50 procent längs den svenska västkusten.
              På platsen mellan Galterö och Storholmen, där undervattenssprängningarna
              har skett och ska ske, är ålgräsförekomsten mycket begränsad.
            </seg>
          </u>
          <u xml:id="i-bf93f9058da7f206-493" prev="i-bf93f9058da7f206-487" who="Q4945880">
            <seg>
              Det finns många olika värden som påverkas. Även friluftslivets
              värden påverkas.
            </seg>
          </u>
          <u xml:id="i-bf93f9058da7f206-494" prev="i-bf93f9058da7f206-487" who="Q4945880">
            <seg>
              Det som vi ställer frågor om är den kumulativa ökningen av föroreningar.
              Det finns inga redovisningar på det. Det finns inga mätningar
              som har gjorts av halterna av tungmetaller i bottensedimenten
              som har lagrats genom åren. Inga fakta finns om de här områdena
              tål mer tungmetaller.
            </seg>
          </u>
          <u xml:id="i-bf93f9058da7f206-495" prev="i-bf93f9058da7f206-487" who="Q4945880">
            <seg>
              Bara utifrån det här kan man ändå ställa sig frågan om man ska
              ha ett förtroende för att Försvarsmaktens intressen är av större
              vikt än andra viktiga intressen i samhället.
            </seg>
          </u>
          <note type="speaker">
            Anf. 48 ROLAND UTBULT (KD):
          </note>
          <u xml:id="i-bf93f9058da7f206-496" next="i-bf93f9058da7f206-500" who="Q6220743">
            <seg>
              Fru talman! Jag vill tacka försvarsministern för svaret. Jag
              är inte interpellant, men jag använder ändå möjligheten att ta
              till orda och jag gör det för öbefolkningen ute i Göteborgs södra
              skärgård. Jag tillhör själv skärgården strax norr om den aktuella
              skärgården.
            </seg>
          </u>
          <u xml:id="i-bf93f9058da7f206-497" prev="i-bf93f9058da7f206-496" who="Q6220743">
            <seg>
              Militären har en skjutradie. Det går att se på kartor. Det är
              inte bara om obebodda öar vi talar här i dag. Inom skjutradien
              finns det färdiga byggplaner. Den av Försvarsmakten planerade
              utökningen kommer att betyda hinder för bebyggelse.
            </seg>
          </u>
          <u xml:id="i-bf93f9058da7f206-498" prev="i-bf93f9058da7f206-496" who="Q6220743">
            <seg>
              Öar är känsliga områden. De här öarna har betydelse för Göteborg,
              det har vi hört här, och för hela Sverige.
            </seg>
          </u>
          <u xml:id="i-bf93f9058da7f206-499" prev="i-bf93f9058da7f206-496" who="Q6220743">
            <seg>
              Marianne Bergman, som är Kristdemokraternas representant i Göteborgs
              södra skärgård och sitter i fullmäktige i Göteborg, ger uttryck
              för det som många i området känner: Man upplever en stor oro över
              Försvarsmaktens planer. Vad händer med natur och vår miljö? Vad
              händer med vår utveckling? Vad händer med vår levande skärgård?
            </seg>
          </u>
          <u xml:id="i-bf93f9058da7f206-500" prev="i-bf93f9058da7f206-496" who="Q6220743">
            <seg>
              Jag vädjar till försvarsministern i dag. Även om det är en pågående
              process vädjar jag till försvarsministern för invånarna i Göteborgs
              södra skärgård. Jag har förståelse för att försvarsministern inte
              kan kommentera ett domstolsärende, men jag vädjar om att han tar
              med de här aspekterna när ärendet så småningom kommer att ligga
              på regeringens bord. Kan försvarsministern lova att ta med de
              här aspekterna utifrån befolkningen där ute när frågan så småningom
              hamnar där?
            </seg>
          </u>
          <note type="speaker">
            Anf. 49 Försvarsminister STEN TOLGFORS (M):
          </note>
          <u xml:id="i-bf93f9058da7f206-501" next="i-bf93f9058da7f206-509" who="Q984112">
            <seg>
              Fru talman! För den som följer denna debatt kan det vara lätt
              att inledas att tro att Försvarsdepartementet hanterar dessa frågor,
              att Försvarsdepartementet hanterar processen där vi väger in fiskarnas
              situation, sälarnas situation, utsläpp från verksamheten och byggnadsplaner
              i Göteborgs skärgård. Så är det naturligtvis inte. Det vet ju
              samtliga deltagare i den här debatten.
            </seg>
          </u>
          <u xml:id="i-bf93f9058da7f206-502" prev="i-bf93f9058da7f206-501" who="Q984112">
            <seg>
              Miljöprövningsdelegationen vid Västra Götalands länsstyrelse
              hanterade Försvarsmaktens ansökan om miljötillstånd för Göteborgs
              skärgårdsskjutfält. De fick tillstånd, men beslutet har överklagats.
              I miljöprövningen tillförsäkras att alla berörda får lämna sina
              synpunkter. Det är där synpunkter om sälarna, om fiskarna, om
              utsläpp och om byggnation hör hemma och också vägs av.
            </seg>
          </u>
          <u xml:id="i-bf93f9058da7f206-503" prev="i-bf93f9058da7f206-501" who="Q984112">
            <seg>
              Med grund i den gällande lagstiftningen som riksdagen äger, inte
              Försvarsdepartementet, svarar sedan prövningsmyndigheten för en
              sammanvägning av olika, ibland motstående, intressen och fattar
              beslut. Det är den demokratiskt beslutade ordning för prövning
              av den här sortens ärenden som vi har att förhålla oss till.
            </seg>
          </u>
          <u xml:id="i-bf93f9058da7f206-504" prev="i-bf93f9058da7f206-501" who="Q984112">
            <seg>
              Hans Linde kallar detta för abstrakt och tekniskt. Då vill jag
              bara nämna för Hans Linde att han är lagstiftare och just nu sitter
              på en stol i Sveriges lagstiftande organ. Det är alltså han som
              äger lagstiftningen som handlar om miljöbalk, vad som är riksintressen
              och vad som är överordnat eller inte.
            </seg>
          </u>
          <u xml:id="i-bf93f9058da7f206-505" prev="i-bf93f9058da7f206-501" who="Q984112">
            <seg>
              Jag vill också bara säga att vi har den ordningen i Sverige att
              den som stiftar lag inte är den som tillämpar lag. Vi har också
              lagt fast en ordning för hur lagtillämpning ska gå till. Det är
              den som jag respekterar. Den finns av en anledning. Det är just
              att olika motstående intressen ska finnas i en ordnad process
              för att kunna vägas av mot varandra. Det är det Linde kallar abstrakt
              och tekniskt, att respektera de gemensamt beslutade regelverken
              och hanteringsordningarna.
            </seg>
          </u>
          <u xml:id="i-bf93f9058da7f206-506" prev="i-bf93f9058da7f206-501" who="Q984112">
            <seg>
              Det är dessutom på det sättet att Försvarsmakten är en självständig
              myndighet. Ni och vi tillsammans styr Försvarsmakten. Vi beslutar
              utifrån en proposition om försvarets inriktning och ibland om
              mer detaljerade inriktningar. Men de är målstyrda. Försvarsmakten
              har själv att leva upp till de krav vi lägger på den, till exempel
              att kunna försvara hela vårt land, givet olika klimat- och naturtyper.
              De har därför att själva avgöra vilka behov de har av övningsfält
              i Göteborg, Stockholm eller på andra platser i landet. Sedan ska
              deras önskemål vägas av i en miljöprövning.
            </seg>
          </u>
          <u xml:id="i-bf93f9058da7f206-507" prev="i-bf93f9058da7f206-501" who="Q984112">
            <seg>
              Vi har ibland ambitiösa miljömål. Till exempel vill vi att man
              skiftar ut användningen av blyad ammunition, vilket man gör i
              alla de fall som inte handlar om skjutbanor som har byggts om
              särskilt för att kunna hantera utsläpp just från blyad ammunition.
              Det är ambitiöst, därför att det är dubbelt så dyrt. Men det är
              viktigt.
            </seg>
          </u>
          <u xml:id="i-bf93f9058da7f206-508" prev="i-bf93f9058da7f206-501" who="Q984112">
            <seg>
              Jag vill också beröra det som sägs om övning tillsammans med
              andra. Hans Linde har i dag röstat för att Sverige ska genomföra
              en internationell insats i Libyen som inte hade varit möjlig utan
              att Sverige tidigare hade övat just flyginsatser tillsammans med
              andra, till exempel Loyal Arrow som ägde rum uppe i Luleåtrakten.
              Man kan inte åka i väg till en internationell insats och tro att
              man där kan börja samverka utan att tidigare ha övat.
            </seg>
          </u>
          <u xml:id="i-bf93f9058da7f206-509" prev="i-bf93f9058da7f206-501" who="Q984112">
            <seg>
              Vi gör övningar med andra därför att vi ska ha förmåga att göra
              till exempel krishanteringsinsatser, som den som Hans Linde i
              dag har röstat för, tillsammans med andra, också utanför vårt
              eget territorium. Det är två uppgifter, försvara Sverige och försvara
              också freden internationellt. Då behöver man öva tillsammans med
              andra.
            </seg>
          </u>
          <note type="speaker">
            Anf. 50 HANS LINDE (V):
          </note>
          <u xml:id="i-bf93f9058da7f206-510" next="i-bf93f9058da7f206-518" who="Q1581082">
            <seg>
              Fru talman! Inledningsvis konstaterar jag att försvarsministern
              verkar tro att vi måste genomföra gemensamma militärövningar i
              Göteborgs skärgård för att kunna delta i en flyginsats ovanför
              Libyen. Låt mig betvivla detta uttalande.
            </seg>
          </u>
          <u xml:id="i-bf93f9058da7f206-511" prev="i-bf93f9058da7f206-510" who="Q1581082">
            <seg>
              Roland Utbult har tidigare sagt att han är övertygad om att regeringen
              kommer att fatta ett klokt beslut. Jag önskar att jag var lika
              övertygad om det. Tyvärr är jag inte det. Det är trots allt så
              i politiken att ett icke-svar oftast också är ett svar.
            </seg>
          </u>
          <u xml:id="i-bf93f9058da7f206-512" prev="i-bf93f9058da7f206-510" who="Q1581082">
            <seg>
              Jag har ställt två konkreta frågor till försvarsministern, två
              allmänt hållna frågor som det skulle vara fullt möjligt för försvarsministern
              att besvara.
            </seg>
          </u>
          <u xml:id="i-bf93f9058da7f206-513" prev="i-bf93f9058da7f206-510" who="Q1581082">
            <seg>
              Den första frågan var: Är det lämpligt att utöka användandet
              av skärgårdsskjutfältet i Göteborgs södra skärgård? Jag har inte
              fått något svar.
            </seg>
          </u>
          <u xml:id="i-bf93f9058da7f206-514" prev="i-bf93f9058da7f206-510" who="Q1581082">
            <seg>
              Jag har frågat om Göteborgs södra skärgård är en lämplig plats
              att genomföra internationella militära övningar på. Inte heller
              detta har jag fått något svar på.
            </seg>
          </u>
          <u xml:id="i-bf93f9058da7f206-515" prev="i-bf93f9058da7f206-510" who="Q1581082">
            <seg>
              Uppenbarligen är det så att göteborgarna och de boende i Göteborgs
              södra skärgård ska ställas inför fullbordat faktum. Först efter
              att regeringen har fattat sina beslut ska man meddelas och informeras
              om att detta beslut är fattat. Vilken är möjligheten då för de
              boende att påverka och ha inflytande över processen?
            </seg>
          </u>
          <u xml:id="i-bf93f9058da7f206-516" prev="i-bf93f9058da7f206-510" who="Q1581082">
            <seg>
              Jag vill också påminna försvarsministern om att jag som folkvald
              riksdagsledamot visst är lagstiftare, men jag är också folkvald
              av mina väljare hemma i Göteborgs kommun, inklusive dem som har
              röstat på mig ute i Göteborgs skärgård. Det är också mitt ansvar
              och min plikt att företräda mina väljare i Göteborg när de nu
              uttrycker oro inför utvecklingen i skärgården.
            </seg>
          </u>
          <u xml:id="i-bf93f9058da7f206-517" prev="i-bf93f9058da7f206-510" who="Q1581082">
            <seg>
              Jag vill till sist lyfta fram en annan aspekt på denna fråga
              som jag tror att försvarsministern kan svara på, om han nu har
              den politiska viljan. Det handlar om informationen till de boende,
              som också har brustit. Många boende i skärgården upplever att
              de inte har information om det som kommer att ske. Det här viktiga
              avgörande beslutet offentliggjordes genom en liten annons i Göteborgs-Posten
              på nyårsafton, och det kan knappast vara rimligt.
            </seg>
          </u>
          <u xml:id="i-bf93f9058da7f206-518" prev="i-bf93f9058da7f206-510" who="Q1581082">
            <seg>
              Här finns nu ett stort behov av att försvarsministern agerar
              för att de boende ska få tydlig information inför framtiden om
              utvecklingen. Jag vet att många boende i Göteborgs södra skärgård
              har efterfrågat att försvarsministern själv ska komma till skärgården
              för att informera och svara på frågor. Jag kan säga att försvarsministern
              alltid är välkommen till Göteborgs södra skärgård för att svara
              på boendes frågor och möta deras oro.
            </seg>
          </u>
          <note type="speaker">
            Anf. 51 TINA EHN (MP):
          </note>
          <u xml:id="i-bf93f9058da7f206-519" next="i-bf93f9058da7f206-521" who="Q4945880">
            <seg>
              Fru talman! Jag vill också konstatera att det inte har kommit
              så mycket svar på interpellationerna, men jag har naturligtvis
              förståelse för att det inte går att ge detaljsvar.
            </seg>
          </u>
          <u xml:id="i-bf93f9058da7f206-520" prev="i-bf93f9058da7f206-519" who="Q4945880">
            <seg>
              Jag representerar i dag både människor i Västsverige jag är själv
              bohuslänning och de miljö- och naturvärden som allt som oftast
              sätts åt sidan. Människor är oroliga, förtvivlade och skeptiska
              till att man utökar skjut- och övningsverksamheten, inte minst
              i omedelbar närhet till en halvmiljonstad och till ett område
              med synnerligen omfattande turism. Det är väldigt märkligt. Intresse
              mot intresse kvarstår. Det finns kritik och det finns oro över
              den här processen, över hela ärendet, över informationen och över
              bristerna i olika led.
            </seg>
          </u>
          <u xml:id="i-bf93f9058da7f206-521" prev="i-bf93f9058da7f206-519" who="Q4945880">
            <seg>
              Det finns en välkänd sång som heter Inbjudan till Bohuslän som
              brukar sjungas av en mycket välkänd sångduo i Bohuslän som heter
              Öbarna eller kanske av Roland Utbult, som är en god sångare och
              gitarrist. Det är en väldigt vacker låt till en väldigt vacker
              skärgård, som jag hoppas att vi fortsatt ska få ha.
            </seg>
          </u>
          <note type="speaker">
            Anf. 52 Försvarsminister STEN TOLGFORS (M):
          </note>
          <u xml:id="i-bf93f9058da7f206-522" next="i-bf93f9058da7f206-526" who="Q984112">
            <seg>
              Fru talman! Jag åker mer än gärna till Göteborgs både södra och
              norra skärgård, dock inte därför att det är jag som kan svara
              på de här frågorna. Jag tror att jag har gjort det tydligt under
              den här debatten att frågan om behov får Försvarsmakten svara
              på som självständig myndighet. Frågan om miljöprövning får Miljöprövningsdelegationen
              i Västra Götaland och miljödomstolen främst svara på.
            </seg>
          </u>
          <u xml:id="i-bf93f9058da7f206-523" prev="i-bf93f9058da7f206-522" who="Q984112">
            <seg>
              Jag vill lugna kammaren med att det självklart var så att Hans
              Linde också var emot övningen Loyal Arrow utanför Luleå som gav
              grunden för att vi kan samverka i flyginsatser tillsammans med
              Natoländer, som den insats han själv i dag har röstat ja till
              och som gäller att skydda civila i Libyen. Det är nämligen så
              man bygger interoperabilitet, eller enklare uttryckt samverkansförmåga.
              Man kan inte tro att man bara åker i väg till ett annat land och
              där börjar fungera tillsammans. Vi måste börja på hemmaplan.
            </seg>
          </u>
          <u xml:id="i-bf93f9058da7f206-524" prev="i-bf93f9058da7f206-522" who="Q984112">
            <seg>
              Är då Göteborg lämpligt för detta? Det är inte jag som avgör
              det. Det är nämligen så, återigen, att det är en självständig
              myndighet, Försvarsmakten, som bedömer militära behov, var det
              är bäst att öva, tillsammans med vem det är bäst att öva och hur
              ofta och hur stort man behöver öva. Sedan finns det en process
              att väga av Försvarsmaktens intresse gentemot andra samhällsintressen.
            </seg>
          </u>
          <u xml:id="i-bf93f9058da7f206-525" prev="i-bf93f9058da7f206-522" who="Q984112">
            <seg>
              Jag har stor respekt för alla de aspekter som debattörerna har
              tagit upp i dag, som vikten av växt- och djurliv, turismens förutsättningar,
              förutsättningar för byggnation och för boende i alla delar av
              Göteborgs skärgård. Men detta är aspekter som inte jag har att
              väga av, utan det sker inom ramen för en miljöprövning. Därmed
              ska heller ingen ställas inför fullbordat faktum, för man ska
              ha möjlighet att medverka med synpunkter i den processen.
            </seg>
          </u>
          <u xml:id="i-bf93f9058da7f206-526" prev="i-bf93f9058da7f206-522" who="Q984112">
            <seg>
              Summa summarum, fru talman, är detta en intressant debatt om
              ett viktigt ärende. Men det är inte jag som styr vare sig miljöprövningen
              i miljöprövningsdelegationen eller Försvarsmaktens behov. Det
              är processer de hanterar själva. Det är den ordning som är upprättad
              för att hantera sådana här saker och göra goda avvägningar.
            </seg>
          </u>
          <note>
            Överläggningen var härmed avslutad.
          </note>
          <note>
            6 § Svar på interpellation 2010/11:278 om förändringar i arbetstidslagen
          </note>
          <note type="speaker">
            Anf. 53 Arbetsmarknadsminister HILLEVI ENGSTRÖM (M):
          </note>
          <u xml:id="i-bf93f9058da7f206-527" next="i-bf93f9058da7f206-531" who="Q772089">
            <seg>
              Fru talman! Johan Andersson har frågat mig på vilket sätt jag
              avser att säkerställa att arbetstidslagen också fortsättningsvis
              fungerar som en skyddslag och om jag avser att ta initiativ till
              att nuvarande dispenskrav för övertidsuttag mildras genom ändringar
              i arbetstidslagen och i så fall hur. Han har vidare frågat på
              vilket sätt jag avser att garantera de fackliga organisationerna
              fortsatt inflytande över reglerna kring övertidsuttag och vilka
              åtgärder jag avser att vidta för att förhindra att skyddet för
              den enskilde arbetstagaren urholkas.
            </seg>
          </u>
          <u xml:id="i-bf93f9058da7f206-528" prev="i-bf93f9058da7f206-527" who="Q772089">
            <seg>
              Arbetstidslagen innehåller bestämmelser om bland annat maximal
              veckoarbetstid, övertid och rätten till vila per dygn och vecka.
              Avvikelser från lagen får endast göras genom kollektivavtal. Dessa
              avtal måste hållas inom ramen för EU:s arbetstidsdirektiv. För
              större delen av arbetsmarknaden träffas kollektivavtal om arbetstid.
              De ändringar av bestämmelserna för övertid som nu föreslås omfattar
              endast arbetsgivare som inte är bundna av sådana kollektivavtal.
            </seg>
          </u>
          <u xml:id="i-bf93f9058da7f206-529" prev="i-bf93f9058da7f206-527" who="Q772089">
            <seg>
              Den 10 mars 2011 beslutade regeringen om en proposition om förändringar
              i arbetstidslagen där det bland annat föreslås att dispensförfarandet
              för uttag av extra övertid ska upphävas. Syftet med att upphäva
              dispensförfarandet är att göra reglerna för övertidsuttag enklare
              att tillämpa. De nuvarande reglerna har inneburit en del administration
              för de arbetsgivare som har behövt söka dispens. Den föreslagna
              lagregleringen av övertidsuttag innebär inte någon ändring i sak
              för övertidsuttaget jämfört med dispensförfarandet. Enligt förslaget
              ska arbetsgivare få ta ut extra övertid upp till 150 timmar per
              år om det finns särskilda omständigheter och under förutsättning
              att situationen inte har gått att lösa på annat rimligt sätt.
              Detta speglar den praxis som Arbetsmiljöverket har haft när det
              gäller beviljande av dispens för uttag av extra övertid.
            </seg>
          </u>
          <u xml:id="i-bf93f9058da7f206-530" prev="i-bf93f9058da7f206-527" who="Q772089">
            <seg>
              Som jag tidigare nämnt får avvikelser från bestämmelserna om
              uttag av extra övertid göras genom kollektivavtal förutsatt att
              kollektivavtalet håller sig inom ramen för arbetstidsdirektivet.
              Eftersom merparten av arbetsmarknaden har träffat kollektivavtal
              om övertid har de fackliga organisationerna även fortsatt ett
              stort inflytande över reglerna kring övertidsuttag. Och genom
              att träffa kollektivavtal har parterna dessutom möjlighet att
              anpassa villkoren för övertidsuttaget till den specifika verksamhet
              som avtalet omfattar.
            </seg>
          </u>
          <u xml:id="i-bf93f9058da7f206-531" prev="i-bf93f9058da7f206-527" who="Q772089">
            <seg>
              Liksom tidigare utövar Arbetsmiljöverket tillsyn över att arbetstidslagens
              bestämmelser följs. Eftersom Arbetsmiljöverkets möjlighet att
              kontrollera uttaget av extra övertid genom att dispensförfarandet
              nu tas bort anser regeringen att det är lämpligt att det ändå
              finns en ytterligare möjlighet att kontrollera att övertidsuttaget
              inte missbrukas. Skyddsombuden kommer därför genom de nu föreslagna
              lagändringarna att få en stärkt roll att ingripa gentemot arbetsgivare
              som missbrukar reglerna om extra övertid, mertid och nödfallsövertid.
            </seg>
          </u>
          <note type="speaker">
            Anf. 54 JOHAN ANDERSSON (S):
          </note>
          <u xml:id="i-bf93f9058da7f206-532" next="i-bf93f9058da7f206-542" who="Q5554920">
            <seg>
              Fru talman! Tack, arbetsmarknadsministern, för svaret!
            </seg>
          </u>
          <u xml:id="i-bf93f9058da7f206-533" prev="i-bf93f9058da7f206-532" who="Q5554920">
            <seg>
              Jag har några följdfrågor utifrån det som ministern har svarat.
              Det handlar om efterlevnad av dagens lagstiftning. Man kan ändå
              anta när man läser propositionen och det förslag som nu ligger
              här i kammaren för beslut framgent att efterlevnaden av dagens
              lagregler är dålig i den här delen. Det kanske är regeringens
              tro kring detta eftersom man för över den här delen när det gäller
              lagbrotten till att prövas av Arbetsmiljöverket, medan regeringen
              i stället menar att kravet på dispens innebär onödig administration
              för arbetsgivare. Jag vill få ett klarläggande där: Hur ser regeringen
              och framför allt ministern på efterlevnaden av dagens lagstiftning?
            </seg>
          </u>
          <u xml:id="i-bf93f9058da7f206-534" prev="i-bf93f9058da7f206-532" who="Q5554920">
            <seg>
              Vi tycker från vårt håll, också i den motion som vi har väckt
              i utskottet och som kommer att behandlas framgent, att risken
              är väldigt stor att man kommer att blanda samman begreppen när
              det gäller extra övertid och extra mertid, alltså det som får
              tas ut utöver de 200 timmar som i dag finns i lagstiftningen.
            </seg>
          </u>
          <u xml:id="i-bf93f9058da7f206-535" prev="i-bf93f9058da7f206-532" who="Q5554920">
            <seg>
              Risken är uppenbar att man som arbetsgivare kommer att kunna
              ta ut 350 timmar rakt av. Det är välkänt att övertidsarbete medför
              hälsorisker. Det finns forskning på det.
            </seg>
          </u>
          <u xml:id="i-bf93f9058da7f206-536" prev="i-bf93f9058da7f206-532" who="Q5554920">
            <seg>
              Med de föreslagna reglerna befarar i vart fall vi att allmän
              övertid och extra övertid kommer att blandas samman och att det
              totala övertidsuttaget kommer att öka. Det innebär i praktiken
              att det blir ett allmänt tak för övertidsuttag på 350 timmar per
              arbetstagare och kalenderår.
            </seg>
          </u>
          <u xml:id="i-bf93f9058da7f206-537" prev="i-bf93f9058da7f206-532" who="Q5554920">
            <seg>
              Då är min fråga till ministern: Delar ministern den uppfattningen?
            </seg>
          </u>
          <u xml:id="i-bf93f9058da7f206-538" prev="i-bf93f9058da7f206-532" who="Q5554920">
            <seg>
              Kollektivavtalsmodellen hänvisar man till i propositionen. Det
              tycker jag är bra. Ministern vet sedan tidigare att vi har samma
              uppfattning när det gäller den svenska modellen, att det är viktigt
              att värna den.
            </seg>
          </u>
          <u xml:id="i-bf93f9058da7f206-539" prev="i-bf93f9058da7f206-532" who="Q5554920">
            <seg>
              Det är en lagstiftning för de företag som inte har kollektivavtal.
              Men risken är ändå att det blir normgivande, så att man kanske
              inte har samma vilja som tidigare att teckna kollektivavtal, om
              man ser att det går att hantera lagstiftningen på det sättet att
              den här grundtryggheten finns i den aktuella modellen.
            </seg>
          </u>
          <u xml:id="i-bf93f9058da7f206-540" prev="i-bf93f9058da7f206-532" who="Q5554920">
            <seg>
              Jag har ytterligare en fråga till ministern. Det handlar om Arbetsmiljöverket
              och deras hantering enligt propositionen av dispensärenden. Hittills
              har Arbetsmiljöverket i sin hantering av dispensärenden begärt
              att arbetsgivaren visar att kollektivavtal inte har kunnat träffas
              genom att förhandlingsprotokoll biläggs ansökan. Det kommer nu
              inte att vara möjligt. Hur kommer kontrollen och efterlevnaden
              av detta att se ut framöver?
            </seg>
          </u>
          <u xml:id="i-bf93f9058da7f206-541" prev="i-bf93f9058da7f206-532" who="Q5554920">
            <seg>
              Risken är uppenbar, som vi ser det och som vi tolkar den nya
              propositionen, att man kanske kommer att försöka utnyttja möjligheten
              att inte teckna kollektivavtal. Det är ganska oroväckande. Jag
              vill gärna ha svar på det.
            </seg>
          </u>
          <u xml:id="i-bf93f9058da7f206-542" prev="i-bf93f9058da7f206-532" who="Q5554920">
            <seg>
              I mitt nästa inlägg tänkte jag återkomma lite till nödfallsövertiden.
            </seg>
          </u>
          <note type="speaker">
            Anf. 55 Arbetsmarknadsminister HILLEVI ENGSTRÖM (M):
          </note>
          <u xml:id="i-bf93f9058da7f206-543" next="i-bf93f9058da7f206-553" who="Q772089">
            <seg>
              Fru talman! Jag vill först understryka att reglerna är ett led
              i regelförenklingsarbetet. De är inte bara, som jag kanske nämnde
              i mitt svar, till för arbetsgivaren utan är också till för Arbetsmiljöverket,
              för att verket ska kunna frigöra resurser för sina kärnuppgifter.
            </seg>
          </u>
          <u xml:id="i-bf93f9058da7f206-544" prev="i-bf93f9058da7f206-543" who="Q772089">
            <seg>
              I dag är det bara mellan 50 och 100 ansökningar per år. Själva
              förslaget härstammar också från en egen utredning som Arbetsmiljöverket
              har gjort, där de har fått föreslå vad som skulle kunna förenklas
              utan att det får negativa effekter. Förslaget härstammar från
              den utredningen, som också har varit remitterad.
            </seg>
          </u>
          <u xml:id="i-bf93f9058da7f206-545" prev="i-bf93f9058da7f206-543" who="Q772089">
            <seg>
              Remissvaren är lite blandade. Min uppgift har varit att försöka
              hitta en rimlig balans mellan kraven från arbetsgivare och arbetstagare.
            </seg>
          </u>
          <u xml:id="i-bf93f9058da7f206-546" prev="i-bf93f9058da7f206-543" who="Q772089">
            <seg>
              Vår uppfattning är inte att detta kommer att leda till ett ökat
              övertidsuttag. Det finns också en skrivning beträffande särskild
              övertid om att situationen inte har gått att lösa på annat sätt.
              Ytterst kan facken begära prövning i Arbetsdomstolen. Hade man
              kunnat lösa det på annat sätt var det inte okej att ta ut extra
              övertid på ytterligare 150 timmar.
            </seg>
          </u>
          <u xml:id="i-bf93f9058da7f206-547" prev="i-bf93f9058da7f206-543" who="Q772089">
            <seg>
              Förslagen i sak innebär alltså inte någon förändring i sak mot
              hur det är i dag.
            </seg>
          </u>
          <u xml:id="i-bf93f9058da7f206-548" prev="i-bf93f9058da7f206-543" who="Q772089">
            <seg>
              Vi har också gjort en skärpning av skyddsombudens roll, för att
              balansera upp detta med kontrollmekanismen.
            </seg>
          </u>
          <u xml:id="i-bf93f9058da7f206-549" prev="i-bf93f9058da7f206-543" who="Q772089">
            <seg>
              I fråga om olika begrepp inom arbetsrätten är min uppfattning
              att det ska vara lätt att göra rätt och att det ska vara dyrt
              och svårt att göra fel. Det ligger på arbetsgivaren att ta reda
              på vilka arbetsrättsliga regler som gäller.
            </seg>
          </u>
          <u xml:id="i-bf93f9058da7f206-550" prev="i-bf93f9058da7f206-543" who="Q772089">
            <seg>
              Det är kanske inte alla som kan alla regler, men om man gör dem
              mer transparenta och enklare tror jag att det ökar möjligheten
              för arbetsgivaren att göra rätt de allra flesta vill göra det.
            </seg>
          </u>
          <u xml:id="i-bf93f9058da7f206-551" prev="i-bf93f9058da7f206-543" who="Q772089">
            <seg>
              Arbetsmiljöverkets praxis har varit att bevilja den extra övertiden
              i de fall som verket får ansökningar. Det innebär alltså inte
              någon större förändring.
            </seg>
          </u>
          <u xml:id="i-bf93f9058da7f206-552" prev="i-bf93f9058da7f206-543" who="Q772089">
            <seg>
              Johan Andersson frågade hur tillsynen ska se ut. Det är en fråga
              för Arbetsmiljöverket att bestämma hur tillsynen ska se ut i praktiken.
              För mig är det viktigt att verket utövar tillsyn, framför allt
              för de företag som inte har kollektivavtal när det gäller arbetstidslagens
              regler.
            </seg>
          </u>
          <u xml:id="i-bf93f9058da7f206-553" prev="i-bf93f9058da7f206-543" who="Q772089">
            <seg>
              Positivt vill jag avslutningsvis säga att det förra året var
              8 000 fler företag i Sverige som tecknade kollektivavtal enligt
              Medlingsinstitutet. På det sättet går det åt rätt håll. Vi ser
              ingen minskning av viljan eller möjligheterna att teckna kollektivavtal,
              som i grunden är det starkaste skyddet för de anställda.
            </seg>
          </u>
          <note type="speaker">
            Anf. 56 JOHAN ANDERSSON (S):
          </note>
          <u xml:id="i-bf93f9058da7f206-554" next="i-bf93f9058da7f206-560" who="Q5554920">
            <seg>
              Fru talman! Tack så mycket för det svaret!
            </seg>
          </u>
          <u xml:id="i-bf93f9058da7f206-555" prev="i-bf93f9058da7f206-554" who="Q5554920">
            <seg>
              Jag har en fråga när det gäller nödfallsövertiden. Där är förslaget
              att man ska ta bort kravet på att söka tillstånd hos Arbetsmiljöverket
              för nödfallsövertid som ska tas ut för längre tid än två dygn.
              På samma sätt ska man ta bort kravet på dispens för extra över-
              och mertid. Vi ser naturligtvis faran att detta kommer att öka
              av det totala uttaget.
            </seg>
          </u>
          <u xml:id="i-bf93f9058da7f206-556" prev="i-bf93f9058da7f206-554" who="Q5554920">
            <seg>
              Då är min fråga när det gäller nödfallsövertiden och tillsynen
              i det fallet: Hur ser ministern på det? Hur ska den delen hanteras?
            </seg>
          </u>
          <u xml:id="i-bf93f9058da7f206-557" prev="i-bf93f9058da7f206-554" who="Q5554920">
            <seg>
              Vad jag tycker kan vara positivt med propositionen man ska även
              kunna ge beröm när det finns något som är bra är att skyddsombudens
              ställning på arbetsplatsen stärks. Det tycker jag är positivt.
            </seg>
          </u>
          <u xml:id="i-bf93f9058da7f206-558" prev="i-bf93f9058da7f206-554" who="Q5554920">
            <seg>
              Men där finns det också ett stort bekymmer i dag. På väldigt
              många arbetsplatser saknas det skyddsombud, framför allt på de
              arbetsplatser där det inte finns kollektivavtal. Oftast är det
              låg facklig aktivitet på de arbetsplatserna också. Det kan vara
              dålig arbetsmiljö och annat. Men framför allt saknas det ofta
              förtroendevalda i form av lokala skyddsombud.
            </seg>
          </u>
          <u xml:id="i-bf93f9058da7f206-559" prev="i-bf93f9058da7f206-554" who="Q5554920">
            <seg>
              Det innebär per automatik att ansvaret i stället hamnar hos de
              regionala skyddsombuden. Där finns det bekymmer. Oftast har det
              lokala skyddsombudet bäst kännedom om den lokala arbetsplatsens
              villkor, förhållanden och annat. Det regionala skyddsombud kanske
              inte har kännedom om all förekomst när det gäller övertid och
              mertidsuttag. Risken är att det innebär att man inte har särskilt
              stora möjligheter att ingripa.
            </seg>
          </u>
          <u xml:id="i-bf93f9058da7f206-560" prev="i-bf93f9058da7f206-554" who="Q5554920">
            <seg>
              Jag skulle gärna vilja höra ministerns kommentar just när det
              gäller den frågeställningen.
            </seg>
          </u>
          <note type="speaker">
            Anf. 57 Arbetsmarknadsminister HILLEVI ENGSTRÖM (M):
          </note>
          <u xml:id="i-bf93f9058da7f206-561" next="i-bf93f9058da7f206-567" who="Q772089">
            <seg>
              Fru talman! Jag delar uppfattningen om vikten av att det finns
              människor som vill och kan åta sig uppdraget att företräda sina
              kolleger på arbetsplatsen och ta uppdrag som både skyddsombud
              och fackliga förtroendemän.
            </seg>
          </u>
          <u xml:id="i-bf93f9058da7f206-562" prev="i-bf93f9058da7f206-561" who="Q772089">
            <seg>
              Något som regeringen genomför redan i år är att det i ämnet samhällskunskap
              på grundskolan och gymnasiet kommer att ingå kunskaper om arbetsmarknadens
              funktionssätt, parternas roll samt rättigheter och skyldigheter
              på arbetsmarknaden, liksom arbetsmiljö. Jag tror nämligen att
              ungdomar tidigt behöver få insikter i vad som gäller. Arbetsmiljölagen
              gäller dessutom i skolan.
            </seg>
          </u>
          <u xml:id="i-bf93f9058da7f206-563" prev="i-bf93f9058da7f206-561" who="Q772089">
            <seg>
              Om man får insyn i vad det innebär att vara anställd och vilka
              skyldigheter man har, då kanske det på sikt, om parterna också
              kommer in mer i skolan, kan väcka ett intresse.
            </seg>
          </u>
          <u xml:id="i-bf93f9058da7f206-564" prev="i-bf93f9058da7f206-561" who="Q772089">
            <seg>
              Jag är lite förvånad över hur det är i de branscher som utpekas
              för att det i vissa fall förekommer bristande arbetsvillkor vi
              har haft flera interpellationer om det. Där tycker jag att parterna
              och inte minst facket borde kunna ta ansvar för att försöka rekrytera
              fler medlemmar. Det måste ju vara den bästa drivkraften.
            </seg>
          </u>
          <u xml:id="i-bf93f9058da7f206-565" prev="i-bf93f9058da7f206-561" who="Q772089">
            <seg>
              Det är när man inte är nöjd med hur man ser samhället eller arbetsplatsen
              utvecklas som man verkligen vill engagera sig. Mycket av vårt
              politiska engagemang har ju fötts utifrån att man vill förändra
              och tillgodose sina rättigheter.
            </seg>
          </u>
          <u xml:id="i-bf93f9058da7f206-566" prev="i-bf93f9058da7f206-561" who="Q772089">
            <seg>
              Min uppfattning om nödfallsövertid är att det är oerhört sällsynt.
              I de fallen råder det oftast ingen tvekan om att man måste jobba.
              Då finns det nöd som innebär att man kanske ska rädda människoliv,
              att det är en katastrof eller något annat. Jag är inte så orolig
              för att det ska missbrukas. Däremot är det viktigt att man följer
              detta löpande och ser hur det utvecklas.
            </seg>
          </u>
          <u xml:id="i-bf93f9058da7f206-567" prev="i-bf93f9058da7f206-561" who="Q772089">
            <seg>
              Min förhoppning är att reglerna ska innebära att fler kan följa
              dem. Det ska bli enklare att tillämpa dem. Det ska inte bli så
              att fler människor är ute mer i övertid. Det är också en mycket
              dyr form av arbetskraft att ha människor på kvalificerad övertid.
              Min förhoppning är att man i stället anställer personer på riktiga
              jobb.
            </seg>
          </u>
          <note type="speaker">
            Anf. 58 JOHAN ANDERSSON (S):
          </note>
          <u xml:id="i-bf93f9058da7f206-568" next="i-bf93f9058da7f206-571" who="Q5554920">
            <seg>
              Fru talman! Avslutningsvis vill jag fråga ministern om skyddsombuden.
              Ministern nämnde lite kort om satsningen på utbildning i skolan
              och annat. Vilka ambitioner har regeringen när det gäller skyddsombudens
              ställning framgent? Nu blir det en ny roll för dem, när de kommer
              att hantera även de här frågorna.
            </seg>
          </u>
          <u xml:id="i-bf93f9058da7f206-569" prev="i-bf93f9058da7f206-568" who="Q5554920">
            <seg>
              Som jag sade inledningsvis: På de arbetsplatser där man inte
              har kollektivavtal har man oftast inte några lokala skyddsombud.
              Man har det inte kopplat på det sättet. Det finns helt enkelt
              inte. Då lyfter man upp frågan till en annan nivå där det inte
              finns samma kunskap.
            </seg>
          </u>
          <u xml:id="i-bf93f9058da7f206-570" prev="i-bf93f9058da7f206-568" who="Q5554920">
            <seg>
              Då är min fråga till ministern: Har ministern för avsikt att
              ta något initiativ för att kunna jobba med att rekrytera fler
              skyddsombud? Det handlar inte om att rekrytera rent fysiskt, för
              det är väl inte ministerns uppgift, men jag undrar om det går
              att stärka deras roll ytterligare. Kan vi göra något ytterligare
              i fråga om utbildningssatsningar och annat, exempelvis anvisa
              mer medel till Arbetsmiljöverket eller vad det kan vara, för att
              stärka upp rollen för skyddsombuden?
            </seg>
          </u>
          <u xml:id="i-bf93f9058da7f206-571" prev="i-bf93f9058da7f206-568" who="Q5554920">
            <seg>
              Det är en följdfråga dels kopplad till den här interpellationen,
              dels rent allmänt utifrån det svar som ministern har givit.
            </seg>
          </u>
          <note type="speaker">
            Anf. 59 Arbetsmarknadsminister HILLEVI ENGSTRÖM (M):
          </note>
          <u xml:id="i-bf93f9058da7f206-572" next="i-bf93f9058da7f206-576" who="Q772089">
            <seg>
              Fru talman! Ett av framgångsrecepten i Sverige för vår relativt
              goda arbetsmiljösituation med få olycksfall och sjukdomsfall är
              att vi har en bra samverkan. Det är grundlagt i arbetsmiljölagen
              att man arbetar tillsammans, även om arbetsgivaren alltid är ytterst
              ansvarig.
            </seg>
          </u>
          <u xml:id="i-bf93f9058da7f206-573" prev="i-bf93f9058da7f206-572" who="Q772089">
            <seg>
              En del i vårt arbete handlar om att ha mer information och opinionsarbete
              riktat till arbetsgivare och att lyfta fram det positiva med en
              bra arbetsmiljö ur konkurrenssynpunkt. Det är inte minst viktigt
              när det gäller att kunna rekrytera människor framöver. Det kommer
              att bli en stor arbetskraftsbrist, och jag vet att det är viktigt
              för våra ungdomar med bra arbetsmiljö och inflytande på arbetsplatsen.
              Många gånger räknas det som viktigare än att lönen är hög.
            </seg>
          </u>
          <u xml:id="i-bf93f9058da7f206-574" prev="i-bf93f9058da7f206-572" who="Q772089">
            <seg>
              Fler måste sprida både opinion och information om vikten av samverkan
              för en bra arbetsmiljö. Här är Arbetsmiljöverkets informationsstrategi
              en viktig del, även om tonvikten ska ligga på inspektion och tillsyn.
              Men den nya delen väcker ett intresse hos arbetsgivarna.
            </seg>
          </u>
          <u xml:id="i-bf93f9058da7f206-575" prev="i-bf93f9058da7f206-572" who="Q772089">
            <seg>
              Det arbete som parterna gör, till exempel inom Prevent, är mycket
              positivt. Arbetsgivarna ser att om de satsar pengar på en bra
              arbetsmiljö så lönar det sig rent ekonomiskt utöver att de anställda
              får en bra arbetssituation.
            </seg>
          </u>
          <u xml:id="i-bf93f9058da7f206-576" prev="i-bf93f9058da7f206-572" who="Q772089">
            <seg>
              Vi får se vad vi kan göra i framtiden vad gäller rena budgetfrågor.
              Jag kan i dag inte utlova några ytterligare medel.
            </seg>
          </u>
          <note>
            Överläggningen var härmed avslutad.
          </note>
          <note>
            7 § Svar på interpellation 2010/11:279 om arbetsmiljö
          </note>
          <note type="speaker">
            Anf. 60 Arbetsmarknadsminister HILLEVI ENGSTRÖM (M):
          </note>
          <u xml:id="i-bf93f9058da7f206-577" next="i-bf93f9058da7f206-585" who="Q772089">
            <seg>
              Fru talman! Raimo Pärssinen har frågat mig dels vilka konkreta
              åtgärder jag avser att vidta för att förbättra kvinnors arbetsmiljöer,
              dels på vilket sätt jag avser att stärka Arbetsmiljöverkets arbete
              för en bättre arbetsmiljö för alla förvärvsarbetande i Sverige.
              Vidare har han frågat mig vad jag avser att göra för att i större
              grad än i dag involvera de fackliga centralorganisationerna för
              att tillvarata deras kunskaper för att uppnå en bättre arbetsmiljö
              för ett hållbart arbetsliv.
            </seg>
          </u>
          <u xml:id="i-bf93f9058da7f206-578" prev="i-bf93f9058da7f206-577" who="Q772089">
            <seg>
              Sverige har vid jämförelser med andra länder en god arbetsmiljö
              när man ser till antalet anmälda olyckor och arbetssjukdomar.
              Men vi får aldrig luta oss tillbaka och vara nöjda. Målet måste
              alltid vara att så få som möjligt ska skadas i sitt arbete och
              att kunskapen om arbetsmiljöfrågor måste bli större. Det är också
              viktigt att bättre ta till vara och belysa arbetsmiljöns positiva
              effekter när det gäller att åstadkomma ett bättre arbetsliv för
              arbetstagarna och effektivare verksamheter.
            </seg>
          </u>
          <u xml:id="i-bf93f9058da7f206-579" prev="i-bf93f9058da7f206-577" who="Q772089">
            <seg>
              Jag delar Raimo Pärssinens uppfattning att kvinnor, sett ur ett
              helhetsperspektiv, drabbas av dåliga arbetsmiljöer i större utsträckning
              än män. Som ett led i regeringens arbete att förbättra kvinnors
              arbetsmiljö har vi gett Arbetsmiljöverket ett uppdrag att genomföra
              en kunskaps- och informationssatsning för att motverka våld och
              hot i arbetslivet. Uppdraget har ett tydligt jämställdhetsperspektiv
              och ska särskilt inrikta sig på arbeten inom vård, skola och omsorg.
              Satsningen som pågår 20092011 omfattar sammanlagt drygt 17 miljoner
              kronor.
            </seg>
          </u>
          <u xml:id="i-bf93f9058da7f206-580" prev="i-bf93f9058da7f206-577" who="Q772089">
            <seg>
              Under åren 20102012 satsas ytterligare 24 miljoner kronor på
              en försöksverksamhet hos Arbetsmiljöverket som avser nya metoder
              för en breddad tillsyn som når fler arbetsplatser.
            </seg>
          </u>
          <u xml:id="i-bf93f9058da7f206-581" prev="i-bf93f9058da7f206-577" who="Q772089">
            <seg>
              Arbetsmiljöverket utför ett oerhört viktigt arbete. Det gäller
              såväl tillsynen som det förebyggande informationsarbetet och regelarbetet.
              Jag tror att det är av stor betydelse att finna en bra balans
              mellan verkets olika uppgifter.
            </seg>
          </u>
          <u xml:id="i-bf93f9058da7f206-582" prev="i-bf93f9058da7f206-577" who="Q772089">
            <seg>
              Jag ser positivt på att Arbetsmiljöverket har utvecklat sin verksamhet
              på många områden. Vi ser till exempel att det inom tillsynsarbetet
              i dag utförs långt fler inspektioner per inspektör än för bara
              några år sedan, vilket visar på en större effektivitet och bättre
              rutiner. För att öka inspektörernas närvaro på arbetsplatserna
              ser Arbetsmiljöverket nu också över hela inspektionsprocessen.
            </seg>
          </u>
          <u xml:id="i-bf93f9058da7f206-583" prev="i-bf93f9058da7f206-577" who="Q772089">
            <seg>
              Det är också positivt att antalet krav i tillsynsbesluten har
              ökat, vilket tyder på att verkets arbete med urvalsmetoder för
              att identifiera de mest riskfyllda arbetsställena har gett resultat.
            </seg>
          </u>
          <u xml:id="i-bf93f9058da7f206-584" prev="i-bf93f9058da7f206-577" who="Q772089">
            <seg>
              Vi ser också hur verkets informationssatsningar har fallit ut
              väl och lett till ökade arbetsmiljökunskaper hos arbetsgivarna.
            </seg>
          </u>
          <u xml:id="i-bf93f9058da7f206-585" prev="i-bf93f9058da7f206-577" who="Q772089">
            <seg>
              Jag delar också Raimo Pärssinens uppfattning att arbetsmarknadens
              parter har betydelsefulla kunskaper om arbetsmiljöfrågor och att
              det är viktigt med samarbete. Regeringens handlingsplan för en
              förnyad arbetsmiljöpolitik togs fram efter ett antal möten med
              arbetsmarknadens parter. Den har överlämnats till och beslutats
              av riksdagen. Även efter att denna lagts fram har jag haft möten
              och samråd med parterna. I mars träffade jag också parternas representanter
              på ett högnivåmöte om arbetsmiljöpolitiken. Jag har ambitionen
              att fortsätta med dessa samråd och gemensamt med arbetsmarknadens
              parter diskutera hur vi arbetar vidare för att motverka dåliga
              arbetsmiljöer.
            </seg>
          </u>
          <note type="speaker">
            Anf. 61 RAIMO PÄRSSINEN (S):
          </note>
          <u xml:id="i-bf93f9058da7f206-586" next="i-bf93f9058da7f206-592" who="Q3358814">
            <seg>
              Fru talman! Vad ska man säga? Snus är snus om än i gyllne dosor.
              Sverige var tidigare bäst i klassen när det gällde arbetsmiljö.
              Men det har hänt saker, och det är ministern väl medveten om.
              Låt oss titta på industrin. IF Metalls medlemskår har mycket större
              risk att drabbas av belastningsskador än folk i andra branscher.
              Mest drabbade är kvinnorna. De har jobb som är starkt styrda och
              ensidiga arbetsuppgifter. De har också minst möjligheter till
              kompetensutveckling.
            </seg>
          </u>
          <u xml:id="i-bf93f9058da7f206-587" prev="i-bf93f9058da7f206-586" who="Q3358814">
            <seg>
              Stress på grund av låg bemanning är den största orsaken till
              att man riskerar att få belastningsskador. Det visar undersökningen
              Trender i industriarbetarnas villkor 2010 . Produktiviteten ökar
              och effektiviteten höjs, men personalstyrkan minskar och färre
              ska göra mer. Risken för belastningsskador är ca 40 procent för
              kvinnor och 30 procent för män som finns inom IF Metalls avtalsområde.
            </seg>
          </u>
          <u xml:id="i-bf93f9058da7f206-588" prev="i-bf93f9058da7f206-586" who="Q3358814">
            <seg>
              Ministern säger att jämförelsevis har vi en bra arbetsmiljö i
              Sverige. Det kan stämma, men det beror på hur man beskriver verkligheten.
              Facit är att dödsolyckorna och antalet anmälningar av arbetsolyckor
              och arbetssjukdomar ökar. Det är den förändring vi har. Det beror
              ofta på att bemanningen är bristfällig och att stressen ökar.
              Vi är uppe i fem dödsfall hittills i år. Min källa är Arbetsmiljöverket.
            </seg>
          </u>
          <u xml:id="i-bf93f9058da7f206-589" prev="i-bf93f9058da7f206-586" who="Q3358814">
            <seg>
              Det är mer kortsiktiga arbeten, minskat inflytande och högre
              risk för belastningsskador. Det är en negativ utveckling som också
              beskrivs i undersökningen. Det är hårdare styrning i arbetet.
              Värst drabbad är man inom vitvaruindustrin och bilindustrin. 40
              procent av kvinnorna riskerar att få belastningsskador, ministern.
              Räknar man om det till antal personer är det 80 000 industriarbetare
              som ligger i riskzonen.
            </seg>
          </u>
          <u xml:id="i-bf93f9058da7f206-590" prev="i-bf93f9058da7f206-586" who="Q3358814">
            <seg>
              Vad gör då ministern? Hon säger att det finns ett positivt arbete
              hos Arbetsmiljöverket det är bra och viktigt och hänvisar till
              att man ska jobba mot våld och hot. Samtidigt ser vi den stora
              mängd kvinnor som far illa i arbetslivet och som har sämre villkor
              än männen. Det genomgående mönstret är att kvinnor ofta har sämre
              arbetsvillkor än män, oavsett vilka villkor som jämförs.
            </seg>
          </u>
          <u xml:id="i-bf93f9058da7f206-591" prev="i-bf93f9058da7f206-586" who="Q3358814">
            <seg>
              Vi hörde i interpellationssvaret att skyddsombudens roll ska
              stärkas. Men ministern vet genom Arbetsmiljöverket att det har
              blivit svårare att rekrytera skyddsombud. Det är också svårare
              att få loss dem till utbildningarna. De regionala skyddsombuden
              vittnar om att attityden har blivit hårdare på arbetsplatserna.
              Det är svårare att få företagen att åtgärda uppkomna anmärkningar.
            </seg>
          </u>
          <u xml:id="i-bf93f9058da7f206-592" prev="i-bf93f9058da7f206-586" who="Q3358814">
            <seg>
              Ministern säger att handlingsplanen är framtagen i samråd med
              de fackliga organisationerna. Det bestrider jag. Det bestrider
              även de fackliga organisationerna. Det var ren information de
              fick, men de fick inget gehör för sina synpunkter. Detta återkommer
              jag till i nästa inlägg.
            </seg>
          </u>
          <note type="speaker">
            Anf. 62 JOHAN ANDERSSON (S):
          </note>
          <u xml:id="i-bf93f9058da7f206-593" next="i-bf93f9058da7f206-595" who="Q5554920">
            <seg>
              Fru talman! Jag har en följdfråga till ministern med anledning
              av hennes svar på Raimo Pärssinens interpellation om arbetsmiljön.
            </seg>
          </u>
          <u xml:id="i-bf93f9058da7f206-594" prev="i-bf93f9058da7f206-593" who="Q5554920">
            <seg>
              För att man ska veta vad man ska göra när det gäller arbetsmiljöfrågor
              måste man naturligtvis ha bra kunskap. Arbetslivsinstitutet bedrev
              tidigare en framgångsrik forskning. Jag vill hävda att Sverige
              var näst intill världsledande på arbetsmiljöforskning. Ett av
              de första beslut som den borgerliga regeringen fattade efter valet
              2006 var att man skulle avveckla Arbetslivsinstitutet.
            </seg>
          </u>
          <u xml:id="i-bf93f9058da7f206-595" prev="i-bf93f9058da7f206-593" who="Q5554920">
            <seg>
              När ministern nu ser hur arbetsmiljöarbetet utvecklas, är ministern
              då beredd att tillskjuta ytterligare medel för att få en samlad
              forskningsinsats när det gäller arbetslivsfrågor, arbetsmiljöfrågor
              och annat som är kopplat till arbetslivets utveckling och innehåll?
            </seg>
          </u>
          <note type="speaker">
            Anf. 63 Arbetsmarknadsminister HILLEVI ENGSTRÖM (M):
          </note>
          <u xml:id="i-bf93f9058da7f206-596" next="i-bf93f9058da7f206-601" who="Q772089">
            <seg>
              Fru talman! Som svar på Johan Anderssons frågor kan jag säga
              att regeringen har gett Inspektionen för socialförsäkringar i
              uppdrag att titta närmare på varför kvinnors arbetsskador godkänns
              som arbetsskador i lägre utsträckning än mäns. Fas har också fått
              extra pengar för forskning om kvinnors arbetsmiljö ur ett genusperspektiv.
              Kvinnors och mäns olika arbetssituation ligger mig varmt om hjärtat.
            </seg>
          </u>
          <u xml:id="i-bf93f9058da7f206-597" prev="i-bf93f9058da7f206-596" who="Q772089">
            <seg>
              Jag håller inte med Raimo Pärssinen. Jag tycker att Raimo Pärssinen
              svartmålar och inte ser till den statistik som vi har när det
              gäller trenden på arbetsmarknaden för olycksfall, arbetsskador
              och sjukdomsfall. Det går inte åt fel håll. Den senaste rapporten
              visar visserligen tyvärr en liten ökning av dödsolyckor. Det är
              alldeles förskräckligt. Arbetsmiljöverket tittar nu närmare på
              det. Deras första kommentar till detta är att det beror på att
              vi hade en väldigt sträng vinter förra året. Det föranledde många
              fler olyckor på väg till och från arbetet på grund av halka. Det
              var också många fler personer på arbetsmarknaden. Vi får se vad
              utredningen leder till. Ingen person ska behöva bli skadad eller
              förolyckas på grund av sitt arbete. Man kan alltid göra mer, även
              om inte alla olyckor går att förebygga.
            </seg>
          </u>
          <u xml:id="i-bf93f9058da7f206-598" prev="i-bf93f9058da7f206-596" who="Q772089">
            <seg>
              Man måste också titta på vem som är ansvarig för arbetsmiljön
              på den enskilda fabriken. Det är arbetsgivaren som har det yttersta
              arbetsmiljöansvaret. Jag ser detta också som ett misslyckande
              av de fackliga organisationerna. Vad har man gjort för att se
              till att kvinnors arbetsmiljö inte leder till belastning och utslitning
              och andra skador?
            </seg>
          </u>
          <u xml:id="i-bf93f9058da7f206-599" prev="i-bf93f9058da7f206-596" who="Q772089">
            <seg>
              Raimo Pärssinen har ju ett fackligt förflutet. Det kanske finns
              skäl att idka lite självrannsakan. Våra regler, lagar och förordningar
              fungerar ju inte om de inte tillämpas i praktiken. Det finns 340
              000 arbetsställen i Sverige. Jag tror inte att det finns resurser
              ens i Socialdemokraternas budget för att ständigt inspektera alla
              dessa arbetsplatser. Det bygger på att de som finns på arbetsplatsen
              i samverkan ser till att man minimerar antalet olycksfall och
              att man är tuff i de frågorna.
            </seg>
          </u>
          <u xml:id="i-bf93f9058da7f206-600" prev="i-bf93f9058da7f206-596" who="Q772089">
            <seg>
              Med rätt inställning måste det vara möjligt att rekrytera skyddsombud
              och fackliga företrädare genom att göra det attraktivt. Jag tror
              att det finns mycket mer att göra på det området. I grunden vill
              ju alla ha en trygg och säker arbetsmiljö. Parterna kanske måste
              förändras. De organisationer som får fler medlemmar har gjort
              ett kraftfullt förändringsarbete och blivit mer attraktiva. Jag
              tror att det behövs mer av den varan, liksom att vi, både från
              majoriteten och från oppositionen, behöver tala positivt om att
              det är viktigt att man är engagerad och att det är viktigt med
              starka parter på arbetsmarknaden.
            </seg>
          </u>
          <u xml:id="i-bf93f9058da7f206-601" prev="i-bf93f9058da7f206-596" who="Q772089">
            <seg>
              Det är nog flera åtgärder som behövs, men jag delar inte åsikten
              att det går käpprätt åt fel håll på den svenska arbetsmarknaden.
              Det tycker jag är att svartmåla. Så ser det inte ut.
            </seg>
          </u>
          <note type="speaker">
            Anf. 64 RAIMO PÄRSSINEN (S):
          </note>
          <u xml:id="i-bf93f9058da7f206-602" next="i-bf93f9058da7f206-609" who="Q3358814">
            <seg>
              Fru talman! Det är facken som ska ta ett större ansvar, säger
              ministern. Jag väntade mig något i den stilen. Vi ska göra det
              mer attraktivt att bli skyddsombud. Kan ministern vara mer konkret?
              Hur tänker ministern att vi ska göra det mer attraktivt att bli
              skyddsombud för den som jobbar inom trävarubranschen och sågindustrin?
              Ska vi stärka förtroendemannalagen eller arbetsmiljölagen? Vad
              menas?
            </seg>
          </u>
          <u xml:id="i-bf93f9058da7f206-603" prev="i-bf93f9058da7f206-602" who="Q3358814">
            <seg>
              Som jag sade: Snus är snus om än i gyllne dosor. Det går att
              prata, men vi kanske för en gångs skull skulle försöka bli konkreta.
            </seg>
          </u>
          <u xml:id="i-bf93f9058da7f206-604" prev="i-bf93f9058da7f206-602" who="Q3358814">
            <seg>
              Bestrider ministern att arbetsolyckorna och dödsfallen ökar?
              Nej, kanske inte, men hon menar att det nog inte är någon fara.
              Signalerna utåt är viktiga. Vi måste se till att stärka arbetsmiljöarbetet.
              Varje år får 870 000 människor i vårt land besvär av sitt arbete.
              Ett antal av dem förolyckas. Inom GS-facket sker varje arbetsdag
              två arbetsolyckor som medför men och mer än 30 dagars sjukskrivning.
              80 000 personer finns i riskgruppen för belastningsskador de flesta
              är kvinnor. Ministern står här och säger att vi inte ska svartmåla.
              Nej, det ska vi inte göra, men vi ska säga som det är. Utifrån
              den verklighetsbeskrivning som vi ska vara överens om ska vi föreslå
              åtgärder för att minska arbetsolyckorna och förbättra arbetsmiljön.
            </seg>
          </u>
          <u xml:id="i-bf93f9058da7f206-605" prev="i-bf93f9058da7f206-602" who="Q3358814">
            <seg>
              Ministern säger att arbetsgivarna har ansvaret. Vad kräver ministern
              av arbetsgivarna? Ingenting. Däremot säger ministern att facket
              borde engagera sig mer. Vart ska det leda? I handlingsplanen skrivs
              det om samarbete. Det har varit ren information, ingenting annat.
            </seg>
          </u>
          <u xml:id="i-bf93f9058da7f206-606" prev="i-bf93f9058da7f206-602" who="Q3358814">
            <seg>
              Jag ska räkna upp något av det som man har sagt att man ville
              ha med. Man ville diskutera företagshälsovård, forskning, utveckling,
              tillsyn av lagars efterlevnad, utbildning inom arbetsmiljön, statistik,
              anpassning, rehabilitering, arbetsorganisation, kompetensutveckling
              och nolltolerans mot dödsolyckor på arbetsplatsen. Nu får vi höra
              att detta är regeringens plan, ingen annans. Man har inte tagit
              hänsyn till de synpunkterna.
            </seg>
          </u>
          <u xml:id="i-bf93f9058da7f206-607" prev="i-bf93f9058da7f206-602" who="Q3358814">
            <seg>
              Det är nästan provocerande att ministern lite nonchalant säger
              att vi har ganska bra arbetsmiljö i Sverige och att det inte är
              lika mörkt som det Raimo Pärssinen beskriver. Bestrid då att 870
              000 får besvär i arbetet. Bestrid att 80 000 finns i riskzonen
              för belastningsskador.
            </seg>
          </u>
          <u xml:id="i-bf93f9058da7f206-608" prev="i-bf93f9058da7f206-602" who="Q3358814">
            <seg>
              Är det så eller inte? Det är naturligtvis så. Det visar statistiken
              och undersökningarna. Ta arbetsmiljöfrågorna på allvar, ministern!
              Varje dag är det någon som gör illa sig på jobbet. Det måste vi
              göra något åt.
            </seg>
          </u>
          <u xml:id="i-bf93f9058da7f206-609" prev="i-bf93f9058da7f206-602" who="Q3358814">
            <seg>
              I mitt sista inlägg kommer jag att lägga fram våra förslag.
            </seg>
          </u>
          <note type="speaker">
            Anf. 65 Arbetsmarknadsminister HILLEVI ENGSTRÖM (M):
          </note>
          <u xml:id="i-bf93f9058da7f206-610" next="i-bf93f9058da7f206-619" who="Q772089">
            <seg>
              Fru talman! En av regeringens allra viktigaste uppgifter är att
              se till alla som har möjlighet ska få arbeta och ha ett arbetsliv
              utan att bli utslagna eller skadade. Man kan se hur många som
              var långtidssjukskrivna när vi tog över makten 2006. Under de
              här åren har antalet sjukskrivna halverats och människor är sjukskrivna
              hälften så länge.
            </seg>
          </u>
          <u xml:id="i-bf93f9058da7f206-611" prev="i-bf93f9058da7f206-610" who="Q772089">
            <seg>
              Det som Raimo Pärssinen målar upp, att det har blivit mycket
              sämre, stämmer inte.
            </seg>
          </u>
          <u xml:id="i-bf93f9058da7f206-612" prev="i-bf93f9058da7f206-610" who="Q772089">
            <seg>
              Varje person som skadas i arbetslivet är en person för mycket.
              Man kan göra mer genom att samarbeta och samverka. Om man begår
              ett arbetsmiljöbrott eller en förseelse ska det följa en sanktion
              på det. Därför har regeringen tillsatt en utredning som blir klar
              den 1 juli. Där tittar man på sanktioner när det sker felaktigheter
              i arbetsmiljön. Det ska kosta att göra fel. Det ska vara svårt
              att göra fel, och det ska vara lätt att göra rätt.
            </seg>
          </u>
          <u xml:id="i-bf93f9058da7f206-613" prev="i-bf93f9058da7f206-610" who="Q772089">
            <seg>
              Man måste göra mer för att det ska vara attraktivt att engagera
              sig. Jag tycker inte att det är arbetsmarknadsministerns sak att
              säga vad parterna på de enskilda arbetsplatserna ska göra för
              att göra det attraktivt att bli medlem i vare sig arbetsgivarorganisationer
              eller fackliga organisationer. Det som jag kan säga är att jag
              tycker att det är viktigt att parterna engagerar sig och gör ett
              bra arbete.
            </seg>
          </u>
          <u xml:id="i-bf93f9058da7f206-614" prev="i-bf93f9058da7f206-610" who="Q772089">
            <seg>
              Jag tycker också att det är positivt att lyfta fram det arbete
              som Arbetsmiljöverket gör och att man också informerar och jobbar
              mer förebyggande genom att lyfta fram det som är positivt med
              en bra arbetsmiljö. Det leder till högre kvalitet, bättre produktivitet
              och nöjdare medarbetare så att man kan rekrytera medarbetare som
              vill jobba i ens företag.
            </seg>
          </u>
          <u xml:id="i-bf93f9058da7f206-615" prev="i-bf93f9058da7f206-610" who="Q772089">
            <seg>
              Jag följer denna utveckling oerhört noga, och jag är väldigt
              mån om att göra det som jag kan göra för att förbättra situationen
              på arbetsmarknaden.
            </seg>
          </u>
          <u xml:id="i-bf93f9058da7f206-616" prev="i-bf93f9058da7f206-610" who="Q772089">
            <seg>
              När det gäller den nationella handlingsplanen har det varit ett
              flertal informationsmöten och diskussionsmöten på Arbetsmarknadsdepartementet
              med departementets tjänstemän och med den tidigare ministern.
            </seg>
          </u>
          <u xml:id="i-bf93f9058da7f206-617" prev="i-bf93f9058da7f206-610" who="Q772089">
            <seg>
              Det är förstås ett givande och tagande. Bara för att en viss
              part inte har fått igenom alla de krav som man har ställt innebär
              det inte att det har varit samråd och diskussioner.
            </seg>
          </u>
          <u xml:id="i-bf93f9058da7f206-618" prev="i-bf93f9058da7f206-610" who="Q772089">
            <seg>
              Det är regeringens uppfattning att det ska vara balans i ett
              förslag. Man kan inte ensidigt titta på en parts intressen, utan
              man måste också väga dem mot andra parters intressen för att se
              vad som kan vara rimligt och vettigt.
            </seg>
          </u>
          <u xml:id="i-bf93f9058da7f206-619" prev="i-bf93f9058da7f206-610" who="Q772089">
            <seg>
              Men att det har varit ett flertal möten kan jag vidimera. Det
              finns nämligen dokumenterat. Däremot har alla säkert inte fått
              igenom alla sina krav och önskemål.
            </seg>
          </u>
          <note type="speaker">
            Anf. 66 RAIMO PÄRSSINEN (S):
          </note>
          <u xml:id="i-bf93f9058da7f206-620" next="i-bf93f9058da7f206-629" who="Q3358814">
            <seg>
              Fru talman! Jag kan bara konstatera att orden flyter lätt ur
              munnen på ministern. Vi ska vara positiva och alla ska samverka.
              Men var finns det konkreta?
            </seg>
          </u>
          <u xml:id="i-bf93f9058da7f206-621" prev="i-bf93f9058da7f206-620" who="Q3358814">
            <seg>
              Jag frågar igen: På vilket sätt vill statsrådet göra det mer
              attraktivt att ta ett uppdrag som skyddsombud? Var vänlig och
              beskriv det. Arbetsmarknadsministern nämnde nämligen det.
            </seg>
          </u>
          <u xml:id="i-bf93f9058da7f206-622" prev="i-bf93f9058da7f206-620" who="Q3358814">
            <seg>
              Vi socialdemokrater vill bli riktigt konkreta. Vi vill att de
              regionala skyddsombuden ska få större möjligheter och att de ska
              få besöka företag som inte har kollektivavtal. Vi vill göra en
              förstärkning i fråga om medlen till utbildning av regionala skyddsombud.
              Vi vill ge Arbetsmiljöverket större möjligheter så att man kan
              göra mer analyser och bättre kontroller. I dag växer en svart
              ekonomi vid sidan av. Fråga Arbetsmiljöverket! Man har inte en
              aning om var den finns.
            </seg>
          </u>
          <u xml:id="i-bf93f9058da7f206-623" prev="i-bf93f9058da7f206-620" who="Q3358814">
            <seg>
              Vi vill även att forskningen och utvecklingen ökar i volym och
              kan sammanföras och koncentreras.
            </seg>
          </u>
          <u xml:id="i-bf93f9058da7f206-624" prev="i-bf93f9058da7f206-620" who="Q3358814">
            <seg>
              Det ska vara mer statliga medel till utbildning av skyddsombud.
              Det är konkret. Men det ska inte gälla bara skyddsombud utan även
              chefer. Det är väldigt konkret.
            </seg>
          </u>
          <u xml:id="i-bf93f9058da7f206-625" prev="i-bf93f9058da7f206-620" who="Q3358814">
            <seg>
              Hillevi Engström säger att hon vill göra skyddsombudsarbetet
              mer attraktivt. Svara på frågan: På vilket sätt ska det ske?
            </seg>
          </u>
          <u xml:id="i-bf93f9058da7f206-626" prev="i-bf93f9058da7f206-620" who="Q3358814">
            <seg>
              Det ska vara nolltolerans när det gäller dödsolyckor, och kvinnor
              och män ska i ökad omfattning få utbildning och utveckling i arbetet.
            </seg>
          </u>
          <u xml:id="i-bf93f9058da7f206-627" prev="i-bf93f9058da7f206-620" who="Q3358814">
            <seg>
              Detta är konkreta och ibland mycket små steg, kan man tycka.
              Men det är ändå steg framåt.
            </seg>
          </u>
          <u xml:id="i-bf93f9058da7f206-628" prev="i-bf93f9058da7f206-620" who="Q3358814">
            <seg>
              Jag har ytterligare en fråga: Vilka krav var det som de fackliga
              organisationerna fick igenom när det gällde handlingsplanen, och
              vilka krav var det som de inte fick igenom? Det var ett givande
              och tagande. Kan ministern särskilja detta och beskriva det?
            </seg>
          </u>
          <u xml:id="i-bf93f9058da7f206-629" prev="i-bf93f9058da7f206-620" who="Q3358814">
            <seg>
              Men svara först på frågan: På vilket sätt ska skyddsombudsarbetet
              bli mer attraktivt?
            </seg>
          </u>
          <note type="speaker">
            Anf. 67 JOHAN ANDERSSON (S):
          </note>
          <u xml:id="i-bf93f9058da7f206-630" next="i-bf93f9058da7f206-633" who="Q5554920">
            <seg>
              Fru talman! Det är glädjande att höra att ministern tycker att
              det är viktigt med skyddsombud och deras ställning på arbetsplatsen.
            </seg>
          </u>
          <u xml:id="i-bf93f9058da7f206-631" prev="i-bf93f9058da7f206-630" who="Q5554920">
            <seg>
              Precis som Raimo Pärssinen sade har regeringen hittills inte
              visat på så mycket när det gäller arbetsmiljöutbildning, medel
              till detta och insatser just för att stärka skyddsombudens roll.
              Med hänvisning till den proposition som har lagts fram när det
              gäller arbetstidslagen och olika förändringar kommer skyddsombuden
              att få en starkare ställning.
            </seg>
          </u>
          <u xml:id="i-bf93f9058da7f206-632" prev="i-bf93f9058da7f206-630" who="Q5554920">
            <seg>
              Jag har en följdfråga till ministern i denna del: Kan ministern
              vara lite mer konkret just när det gäller medel för och satsningar
              på att utbilda de skyddsombud som vi har ute på arbetsplatserna?
              Det handlar naturligtvis även om att kunna utbilda arbetsgivare
              i arbetsmiljöarbete. Ska man nå framgång är det viktigt att både
              arbetsgivare och skyddsombud deltar i utbildning.
            </seg>
          </u>
          <u xml:id="i-bf93f9058da7f206-633" prev="i-bf93f9058da7f206-630" who="Q5554920">
            <seg>
              Min konkreta fråga är: Har ministern för avsikt att tillföra
              mer pengar framgent till arbetsmiljöutbildningar för det viktiga
              uppdraget som skyddsombud, som man poängterar både i propositionen
              när det gäller arbetstidslagen och inte minst i detta interpellationssvar
              till Raimo Pärssinen?
            </seg>
          </u>
          <note type="speaker">
            Anf. 68 Arbetsmarknadsminister HILLEVI ENGSTRÖM (M):
          </note>
          <u xml:id="i-bf93f9058da7f206-634" next="i-bf93f9058da7f206-642" who="Q772089">
            <seg>
              Fru talman! Jag tackar för denna debatt om oerhört viktiga frågor,
              nämligen att alla ska ha rätt till en bra arbetsmiljö så att man
              inte blir skadad eller sjuk. Jag tror att alla partier har denna
              inriktning och anser att man måste göra ännu mer.
            </seg>
          </u>
          <u xml:id="i-bf93f9058da7f206-635" prev="i-bf93f9058da7f206-634" who="Q772089">
            <seg>
              Det är också viktigt att arbetsmiljön leder till ett långsiktigt
              arbetsliv och att man jobbar aktivt ute på arbetsplatserna för
              att bryta det utanförskap som en skada eller en långtidssjukskrivning
              kan leda fram till.
            </seg>
          </u>
          <u xml:id="i-bf93f9058da7f206-636" prev="i-bf93f9058da7f206-634" who="Q772089">
            <seg>
              Nu är detta inte någon budgetdebatt, och därför kommer jag inte
              att tala om några budgetmedel. Det sker i ett annat sammanhang.
            </seg>
          </u>
          <u xml:id="i-bf93f9058da7f206-637" prev="i-bf93f9058da7f206-634" who="Q772089">
            <seg>
              Men det är viktigt av många skäl att man tar dessa frågor på
              allvar. Och jag ser positivt på allt det som görs ute på arbetsplatserna,
              inte minst i det partsarbete som sker, inte minst inom Prevent,
              där man avsätter pengar för arbetsmiljöutbildningar och annat
              i lönerörelser. Också arbetsgivaren skjuter till medel. Där tror
              jag att man kan göra ännu mer.
            </seg>
          </u>
          <u xml:id="i-bf93f9058da7f206-638" prev="i-bf93f9058da7f206-634" who="Q772089">
            <seg>
              Jag gick själv igenom en interaktiv arbetsmiljökurs inom Prevent
              på nätet. Man kan alltså hitta nya modeller.
            </seg>
          </u>
          <u xml:id="i-bf93f9058da7f206-639" prev="i-bf93f9058da7f206-634" who="Q772089">
            <seg>
              När man diskuterar löner och anställningsvillkor i avtalsrörelser
              tror jag att det är viktigt att säga att det finns en skarp lagstiftning
              där det sägs att man inte får diskriminera någon som har varit
              facklig företrädare eller som har varit skyddsombud. Men man kanske
              ska lyfta fram att det ska vara meriterande och någonting positivt.
              Men detta är ingenting som kan lagstiftas fram. Men lokalt tycker
              jag att det är ett mervärde. Man ska uppmärksamma att det är positivt
              att medarbetare engagerar sig. Det gynnar ytterst arbetsgivaren
              i allra högsta grad.
            </seg>
          </u>
          <u xml:id="i-bf93f9058da7f206-640" prev="i-bf93f9058da7f206-634" who="Q772089">
            <seg>
              Jag tror att parterna har tillräckligt mycket uppfinningsrikedom
              för att se till att det blir attraktivt att engagera sig, framför
              allt att de kommer ut i skolorna på samhällskunskapstimmar och
              berättar om vikten av att engagera sig i allt från elevråd till
              fackliga organisationer och att bli medlem och att det kan vara
              klokt för dem som väljer att starta företag att engagera sig i
              en arbetsgivarorganisation. Det tror jag är jättebra.
            </seg>
          </u>
          <u xml:id="i-bf93f9058da7f206-641" prev="i-bf93f9058da7f206-634" who="Q772089">
            <seg>
              Det finns mycket man kan göra på lite olika håll och kanter.
              Det som jag kan göra är att tala gott om den svenska modellen,
              parternas autonomi och att det leder till ett gott arbetsliv.
            </seg>
          </u>
          <u xml:id="i-bf93f9058da7f206-642" prev="i-bf93f9058da7f206-634" who="Q772089">
            <seg>
              Jag ser fram mot en fortsatt diskussion i dessa frågor.
            </seg>
          </u>
          <note>
            Överläggningen var härmed avslutad.
          </note>
          <note>
            8 § Svar på interpellation 2010/11:284 om unga människors möjlighet
            till egen försörjning
          </note>
          <note type="speaker">
            Anf. 69 Arbetsmarknadsminister HILLEVI ENGSTRÖM (M):
          </note>
          <u xml:id="i-bf93f9058da7f206-643" next="i-bf93f9058da7f206-650" who="Q772089">
            <seg>
              Fru talman! Ann-Christin Ahlberg har frågat mig vad jag avser
              att göra för att unga människor ska få möjlighet till bra arbetsvillkor
              som ger möjlighet till egen försörjning.
            </seg>
          </u>
          <u xml:id="i-bf93f9058da7f206-644" prev="i-bf93f9058da7f206-643" who="Q772089">
            <seg>
              Det är ett viktigt ämne som Ann-Christin Ahlberg tar upp, och
              jag har också på senare tid flera gånger diskuterat det här i
              riksdagen med andra interpellanter, bland andra Josefin Brink
              och Sara Karlsson. Mitt svar kommer mycket att likna det jag sagt
              tidigare. Min utgångspunkt är att grunden för trygga levnadsförhållanden
              är att man har ett arbete. Det är därför glädjande att sysselsättningen
              nu ökar, såväl bland unga som på arbetsmarknaden i sin helhet.
              I februari var 461 000 unga sysselsatta, vilket är en ökning med
              32 000 personer jämfört med samma månad förra året.
            </seg>
          </u>
          <u xml:id="i-bf93f9058da7f206-645" prev="i-bf93f9058da7f206-643" who="Q772089">
            <seg>
              Regeringen genomförde under föregående mandatperiod vissa förändringar
              i arbetsrätten för att öka flexibiliteten på arbetsmarknaden samtidigt
              som en god trygghet för den anställde upprätthålls.
            </seg>
          </u>
          <u xml:id="i-bf93f9058da7f206-646" prev="i-bf93f9058da7f206-643" who="Q772089">
            <seg>
              Regeringen ser inte skäl till några större förändringar av arbetsrätten.
              Vissa grupper, bland annat unga, kan dock till följd av utformningen
              av vissa delar av det arbetsrättsliga regelverket möta svårigheter
              att etablera sig på arbetsmarknaden. Det finns därför skäl att
              genomföra mindre justeringar av gällande regler för att minska
              dessa problem. Tillsvidareanställning ska dock även fortsättningsvis
              vara huvudregeln på arbetsmarknaden.
            </seg>
          </u>
          <u xml:id="i-bf93f9058da7f206-647" prev="i-bf93f9058da7f206-643" who="Q772089">
            <seg>
              Som tidsbegränsat anställd är man inte utan skydd. Det finns
              i den arbetsrättsliga lagstiftningen olika regler som syftar till
              att skydda arbetstagarna, bland annat om automatisk övergång till
              tillsvidareanställning och företrädesrätt till återanställning.
              Reglerna är sanktionerade genom möjligheter för arbetstagaren
              att få skadestånd och en domstolsförklaring om att en lagstridig
              visstidsanställning ska gälla tills vidare.
            </seg>
          </u>
          <u xml:id="i-bf93f9058da7f206-648" prev="i-bf93f9058da7f206-643" who="Q772089">
            <seg>
              Löner är en fråga som hanteras av arbetsmarknadens parter, och
              det är naturligtvis viktigt att de också tar sitt ansvar. Även
              på detta område finns det dock skyddsregler. Det är enligt lagen
              (2002:293) om förbud mot diskriminering av deltidsarbetande arbetstagare
              och arbetstagare med tidsbegränsad anställning förbjudet att diskriminera
              deltidsarbetande arbetstagare och arbetstagare med tidsbegränsad
              anställning i förhållande till heltids- respektive tillsvidareanställda
              när det gäller löne- och andra anställningsvillkor. Lagen omfattar
              både direkt och indirekt diskriminering.
            </seg>
          </u>
          <u xml:id="i-bf93f9058da7f206-649" prev="i-bf93f9058da7f206-643" who="Q772089">
            <seg>
              Det finns således redan en mängd skyddsregler som gäller även
              för unga i arbetslivet. När det gäller möjligheten till egen försörjning
              är arbetslösheten bland unga en utmaning som regeringen tar på
              stort allvar. Som jag har redogjort för senast i ett interpellationssvar
              till Gustav Fridolin har regeringen en bred jobbstrategi för att
              bekämpa ungdomsarbetslösheten med aktiva arbetsmarknadspolitiska
              insatser och satsningar på utbildning.
            </seg>
          </u>
          <u xml:id="i-bf93f9058da7f206-650" prev="i-bf93f9058da7f206-643" who="Q772089">
            <seg>
              Slutligen är det förstås också viktigt att de unga själva känner
              till sina grundläggande rättigheter. Som jag tidigare nämnt i
              en debatt om arbetsmiljö här i kammaren kommer ämnet samhällskunskap
              i den reformerade gymnasieskolan som införs höstterminen 2011
              att omfatta även grundläggande frågor om arbetslivets villkor,
              såsom arbetsmiljö och arbetsrätt.
            </seg>
          </u>
          <note type="speaker">
            Anf. 70 ANN-CHRISTIN AHLBERG (S):
          </note>
          <u xml:id="i-bf93f9058da7f206-651" next="i-bf93f9058da7f206-657" who="Q3375059">
            <seg>
              Fru talman! Tack för svaret, ministern! Det är bra att även ministern
              tycker att detta är en viktig fråga. Att det har varit fler interpellationer
              om unga människors arbetsvillkor och situation i arbetslivet tyder
              också på att det är en väldigt viktig fråga. Ungdomsarbetslösheten
              är också fortfarande hög.
            </seg>
          </u>
          <u xml:id="i-bf93f9058da7f206-652" prev="i-bf93f9058da7f206-651" who="Q3375059">
            <seg>
              För mig är det viktigt att vi inte glömmer bort att det finns
              många unga människor med barn som också har ett försörjningsansvar.
              Det handlar inte alltid om tonåringar som är arbetslösa eller
              tvingas finna sig i att ta vad som erbjuds, utnyttjas och måste
              stå till arbetsgivarens förfogande när han kallar; det handlar
              också om många som har barn och därmed också ett annat ansvar
              att kunna försörja sig och sin familj. Många unga föräldrar är
              också ensamstående.
            </seg>
          </u>
          <u xml:id="i-bf93f9058da7f206-653" prev="i-bf93f9058da7f206-651" who="Q3375059">
            <seg>
              I debatterna låter det ofta som att ungdomar får vara glada över
              och ta vad de får, för då kommer de in på arbetsmarknaden. Man
              börjar ofta med en visstidsanställning, ibland på några timmar,
              ibland på några dagar eller några månader. Det kan vara okej om
              man är ung och bara behöver lite fickpengar, men så är det inte
              för alla. Ibland pratar vi om unga tills de är upp till 2526 år,
              ibland ända upp till 30 år. När ska man då kunna känna att man
              vågar bilda familj och flytta hemifrån?
            </seg>
          </u>
          <u xml:id="i-bf93f9058da7f206-654" prev="i-bf93f9058da7f206-651" who="Q3375059">
            <seg>
              Fru talman! Hillevi Engström säger i sitt svar att löner ska
              hanteras av parterna, och det håller jag med om. Men så säger
              inte andra företrädare för ministerns regering. Häromdagen gav
              finansminister Anders Borg uttryck för synen att ingångslönerna
              i kommuner och landsting är för höga. Centerpartiet tycker att
              unga ska tjäna två tredjedelar av en riktig lön. Folkpartiet tycker
              att det ska vara hälften av en riktig lön fram till 23 års ålder.
              Vilka signaler sänder det? Lägger man sig inte i lönerna då, arbetsmarknadsministern?
            </seg>
          </u>
          <u xml:id="i-bf93f9058da7f206-655" prev="i-bf93f9058da7f206-651" who="Q3375059">
            <seg>
              I min hemkommun är ingångslönerna 16 500 kronor på heltid. Och
              som ung är det inte så vanligt att man får heltid, utan man får
              arbeta de timmar man får. Det är dessa löner som regeringen tycker
              är för höga. Att försörja sig på det när man har familj är väldigt
              svårt. För dem som kan det förstår man att det får väldigt stora
              konsekvenser. Att barnfattigdomen ökar kan man också förstå. Alla
              barn kan inte få följa med på skolresa eller åka skridskor eftersom
              mamma och pappa inte har tillräckligt med pengar.
            </seg>
          </u>
          <u xml:id="i-bf93f9058da7f206-656" prev="i-bf93f9058da7f206-651" who="Q3375059">
            <seg>
              Tycker regeringen att det är rätt signal att sända ut till unga
              människor att deras arbetsinsats ska reas ut? Staten har ju redan
              subventionerat anställningarna för de unga. Vi står inför en stor
              arbetskraftsbrist inom kommun- och landstingssektorn redan 2014.
              Hur ska regeringen hantera den? Vilka unga människor lockas dit
              med de signalerna?
            </seg>
          </u>
          <u xml:id="i-bf93f9058da7f206-657" prev="i-bf93f9058da7f206-651" who="Q3375059">
            <seg>
              Enligt Statens folkhälsoinstitut har de allra yngsta föräldrarna
              sämre hälsa. Vi vet att vart sjätte förskolebarn lever under fattigdomsstrecket,
              och vi vet att unga föräldrar inte har kommit upp i så hög lön
              och lever i en ekonomiskt svår situation. Jag undrar vad arbetsmarknadsministern
              kommer att göra för att förbättra arbetsvillkoren för unga så
              att de får möjlighet till egen försörjning, möjlighet att flytta
              hemifrån och möjlighet att köpa bostad och bil och kanske bilda
              familj.
            </seg>
          </u>
          <note type="speaker">
            Anf. 71 Arbetsmarknadsminister HILLEVI ENGSTRÖM (M):
          </note>
          <u xml:id="i-bf93f9058da7f206-658" next="i-bf93f9058da7f206-662" who="Q772089">
            <seg>
              Fru talman! Tack så mycket, Ann-Christin Ahlberg! Jag tycker
              att jag hör arbetslinjens lov sjungas. Det känns otroligt stimulerande
              och roligt, för det är precis det vi vill uppnå: att alla människor
              som kan jobba också ska kunna göra det, försörja sig och leva
              på sin lön. Det är också därför det har varit så viktigt för regeringen
              att sänka skatten på arbete så att man får mer pengar kvar i plånboken.
              Framför allt är det viktigt att visa att detta har gynnat dem
              med de lägsta inkomsterna eftersom profilen har varit sådan att
              en familj av den typ som Ann-Christin Ahlberg beskriver, en ung
              familj med låg inkomst, har fått mest utdelning procentuellt sett
              av regeringens skattepolitik. Det är också detta att få ett jobb
              som leder till att man kan köpa den där lägenheten, kanske får
              möjlighet att köpa den där bilen eller kan åka på den där semesterresan.
            </seg>
          </u>
          <u xml:id="i-bf93f9058da7f206-659" prev="i-bf93f9058da7f206-658" who="Q772089">
            <seg>
              Jag är också otroligt glad för den här interpellationen eftersom
              jag kan visa att det är 32 000 fler unga som har fått jobb bara
              under det senaste året. Sysselsättningen har ökat med 120 000
              jämfört med ett år tillbaka. Ändå är jag förstås inte nöjd. Jag
              skulle inget hellre vilja än att alla som ville kunde få en tillsvidareanställning
              på heltid, om det är det man önskar. Det är också det som är viktigt
              nu när konjunkturen vänder och jobbchanserna ökar: att man kan
              få jobba med den sysselsättningsgrad man själv vill. Detta är
              dock ytterst en fråga för parterna och för arbetsgivarna.
            </seg>
          </u>
          <u xml:id="i-bf93f9058da7f206-660" prev="i-bf93f9058da7f206-658" who="Q772089">
            <seg>
              När nu hjulen börjar rulla ökar också jobbchanserna. Till exempel
              läste jag i dag att Konjunkturinstitutet spår en ännu ljusare
              framtid.
            </seg>
          </u>
          <u xml:id="i-bf93f9058da7f206-661" prev="i-bf93f9058da7f206-658" who="Q772089">
            <seg>
              För mig som arbetsmarknadsminister är det viktigt att alla, både
              unga och äldre, har möjlighet att få jobb. Det som då oroar mig
              väldigt mycket är bland annat den svårighet som personer med funktionsnedsättning
              har. Det görs för lite från alla håll och kanter för att någon
              ska vilja anställa en person som inte är hundraprocentigt arbetsför.
              Vi ser nu att många kommer tillbaka från långa sjukskrivningsperioder,
              kanske har varit borta fem tio år och har en lägre arbetsförmåga.
              De kanske behöver jobba i ett lite saktare tempo. Där krävs det
              att någon öppnar dörren och säger: Du är välkommen att arbeta
              i mitt företag eller i min organisation. Här behöver vi göra mycket
              mer tillsammans.
            </seg>
          </u>
          <u xml:id="i-bf93f9058da7f206-662" prev="i-bf93f9058da7f206-658" who="Q772089">
            <seg>
              Jag delar i grunden den oro som väldigt många unga känner i dag
              som inte har något jobb, har en dålig utbildning och inte kan
              komma vidare och flytta hemifrån. I grunden har jag samma uppfattning
              och vill uppnå samma mål. Därför är det glädjande att utvecklingen
              har gått åt rätt håll och att vi ser ännu fler komma tillbaka
              till egen försörjning.
            </seg>
          </u>
          <note type="speaker">
            Anf. 72 ANN-CHRISTIN AHLBERG (S):
          </note>
          <u xml:id="i-bf93f9058da7f206-663" next="i-bf93f9058da7f206-669" who="Q3375059">
            <seg>
              Fru talman! Jag tackar arbetsmarknadsministern för svaret.
            </seg>
          </u>
          <u xml:id="i-bf93f9058da7f206-664" prev="i-bf93f9058da7f206-663" who="Q3375059">
            <seg>
              När det gäller jobbskatteavdraget vill jag bara säga att man
              kan göra med statistik som med mycket annat: Man ser det som är
              upplyst och det man vill se. Men för den som inte har så mycket
              inkomst blir det ju ingenting av jobbskatteavdraget. Det är vi
              som har jobb och höga löner som har fått de stora vinsterna med
              det. Handlar mjölk gör man för pengar, inte för procent eller
              något annat. Där tycker jag att Hillevi Engström kan vara mer
              objektiv och se mer på hur unga människor faktiskt har det. De
              har små inkomster och små möjligheter att få heltid. Vi vet också
              att unga människor som har barn har en mycket tuffare ekonomisk
              situation än många andra. Då hjälper det inte att bara peka på
              det som vi som är i medelåldern och kanske har vuxna barn får
              mer av.
            </seg>
          </u>
          <u xml:id="i-bf93f9058da7f206-665" prev="i-bf93f9058da7f206-663" who="Q3375059">
            <seg>
              Jag tror att det är många mer än jag som hade familj innan de
              var 25 år. Det ska vara en självklarhet även i dag. Kanske hade
              ministern också barn innan hon var 25 år. Då vet man hur det är:
              Man måste ha en inkomst som går att lita på. Och innan man vågar
              skaffa ett barn till måste man ännu en gång fråga sig om man har
              det. Därför är det oerhört viktigt med trygga anställningar. Detta
              har inte regeringen sett till, utan man har försämrat dem.
            </seg>
          </u>
          <u xml:id="i-bf93f9058da7f206-666" prev="i-bf93f9058da7f206-663" who="Q3375059">
            <seg>
              Jag träffade några unga mammor förra veckan som berättade att
              de hade fått nytt schema utan att själva ha haft möjlighet till
              inflytande och påverkan. Det var på kvällar och helger. När de
              sade till arbetsledaren att detta inte var riktigt okej och inte
              vad de ville fick de svaret: Jag trodde att ni ville jobba kvällar
              och helger, för ni har ju småbarn.
            </seg>
          </u>
          <u xml:id="i-bf93f9058da7f206-667" prev="i-bf93f9058da7f206-663" who="Q3375059">
            <seg>
              Det är den syn arbetsgivaren ger till unga kvinnor med småbarn
              i dag. Ska de kunna kombinera arbetsliv och familjeliv? Barnomsorgen
              är inte ens anpassad efter att människor arbetar kvällar och helger.
              Det finns alltså mycket att göra på svensk arbetsmarknad, speciellt
              för unga människor och speciellt för kvinnor som är ensamstående.
            </seg>
          </u>
          <u xml:id="i-bf93f9058da7f206-668" prev="i-bf93f9058da7f206-663" who="Q3375059">
            <seg>
              Det går inte att försörja sig på lägstalöner. Årets lägstalön
              är 16 500. Det är det din partikamrat i Moderaterna, om jag säger
              så, kallar för högt. Det är en förutsättning att man har heltid.
              Så kan det inte vara. Vi socialdemokrater tycker att man ska ha
              sjysta villkor. Vi tycker också att man ska bygga ut barnomsorgen
              så att även dessa unga kvinnor och män kan få barnomsorg om de
              nu tvingas ta dessa kvälls- och helgpass. Det är nämligen inte
              så lätt för dem att avstå från det som erbjuds, för då har de
              ingen försörjning alls.
            </seg>
          </u>
          <u xml:id="i-bf93f9058da7f206-669" prev="i-bf93f9058da7f206-663" who="Q3375059">
            <seg>
              Kvinnorna sade också att man hade sänkt deras sysselsättningsgrad
              för att de blivit för gamla. De var 26 och 27 år. Nu har man nämligen
              tagit in nya unga kvinnor, för dem får man bidrag för, berättade
              de för mig. När de passerar ett visst åldersstreck då de kanske
              förväntas ha barn är risken alltså stor att de får lägre sysselsättningsgrad.
              Så var det för dessa kvinnor, och de stod i den situationen att
              de funderade på hur de skulle kunna försörja sig och hur de skulle
              våga planera fler barn. Deras enda räddning var att de inte var
              ensamstående.
            </seg>
          </u>
          <note>
            Överläggningen var härmed avslutad.
          </note>
          <note>
            9 § Svar på interpellation 2010/11:293 om ungas arbetsvillkor
          </note>
          <note type="speaker">
            Anf. 73 Arbetsmarknadsminister HILLEVI ENGSTRÖM (M):
          </note>
          <u xml:id="i-bf93f9058da7f206-670" next="i-bf93f9058da7f206-676" who="Q772089">
            <seg>
              Fru talman! Monica Green har frågat mig vad jag avser att göra
              för att förbättra arbetsvillkoren för unga och för att unga och
              arbetsgivare ska lära sig mer om kollektivavtal, rättigheter och
              skyldigheter på arbetsmarknaden.
            </seg>
          </u>
          <u xml:id="i-bf93f9058da7f206-671" prev="i-bf93f9058da7f206-670" who="Q772089">
            <seg>
              Det är oroande att det finns oseriösa arbetsgivare som försöker
              utnyttja ungdomar som har eller söker arbete. Arbetsgivare måste
              respektera de lagar och kollektivavtal som gäller på arbetsmarknaden
              och har också skyldighet att ta reda på vilka regler som gäller.
              Parternas organisationer har en viktig uppgift att informera om
              lagar och avtal. Jag utgår från att berörda fackförbund tar sitt
              ansvar för de ungdomar vars rättigheter kränks. Följer en arbetsgivare
              inte gällande regler kan frågan i sista hand föras till domstol.
              Min uppfattning är att regelverket i allt väsentligt är bra, men
              det är viktigt att alla tar sitt ansvar så att reglerna följs.
            </seg>
          </u>
          <u xml:id="i-bf93f9058da7f206-672" prev="i-bf93f9058da7f206-670" who="Q772089">
            <seg>
              Det är förstås också viktigt att de unga själva känner till sina
              grundläggande rättigheter. Som jag tidigare har nämnt i en debatt
              om arbetsmiljö här i kammaren kommer ämnet samhällskunskap i den
              reformerade gymnasieskola som införs höstterminen 2011 att omfatta
              även grundläggande frågor om arbetslivets villkor, såsom arbetsmiljö
              och arbetsrätt.
            </seg>
          </u>
          <u xml:id="i-bf93f9058da7f206-673" prev="i-bf93f9058da7f206-670" who="Q772089">
            <seg>
              Monica Green skriver att många ungdomar inom handel och hotell-
              och restaurangbranschen har en visstidsanställning. Jag förstår
              att det kan anses som ett problem att inte ha en fast anställning.
              Ett annat sätt att se det är att en tidsbegränsad anställning
              är en väg in på arbetsmarknaden och alltid bättre än arbetslöshet.
              Som jag nyligen redogjort för i andra interpellationssvar är tidsbegränsat
              anställda inte utan skydd.
            </seg>
          </u>
          <u xml:id="i-bf93f9058da7f206-674" prev="i-bf93f9058da7f206-670" who="Q772089">
            <seg>
              Det finns i den arbetsrättsliga lagstiftningen olika regler som
              syftar till att skydda arbetstagarna, bland annat om automatisk
              övergång i tillsvidareanställning och företrädesrätt till återanställning.
              Reglerna är sanktionerade genom möjligheter för arbetstagaren
              att få skadestånd och en domstolsförklaring om att en lagstridig
              visstidsanställning ska gälla tills vidare.
            </seg>
          </u>
          <u xml:id="i-bf93f9058da7f206-675" prev="i-bf93f9058da7f206-670" who="Q772089">
            <seg>
              När det gäller löner är det en fråga som hanteras av arbetsmarknadens
              parter. Även på detta område finns det dock skyddsregler. Det
              är till exempel förbjudet att diskriminera arbetstagare med tidsbegränsad
              anställning i förhållande till tillsvidareanställda när det gäller
              löne- och anställningsvillkor. Lagen omfattar både direkt och
              indirekt diskriminering.
            </seg>
          </u>
          <u xml:id="i-bf93f9058da7f206-676" prev="i-bf93f9058da7f206-670" who="Q772089">
            <seg>
              Unga arbetstagare omfattas således redan i dag av skyddsregler
              i arbetslivet. Min förhoppning är att de också genom den ökade
              satsningen på kunskaper om arbetslivsfrågor i gymnasieskolan kommer
              att ha bättre kunskaper om vilka rättigheter de faktiskt har.
            </seg>
          </u>
          <note type="speaker">
            Anf. 74 MONICA GREEN (S):
          </note>
          <u xml:id="i-bf93f9058da7f206-677" next="i-bf93f9058da7f206-683" who="Q3358763">
            <seg>
              Fru talman! Tack för svaret, ministern!
            </seg>
          </u>
          <u xml:id="i-bf93f9058da7f206-678" prev="i-bf93f9058da7f206-677" who="Q3358763">
            <seg>
              Jag har varit ute på många arbetsplatser och sett hur unga utnyttjas.
              Det blir alltmer vanligt. Varför blir det det? Vi kanske ska sätta
              det i sitt sammanhang och titta på hur det ser ut just nu. Närmare
              400 000 människor är arbetslösa i vårt land. Det är närmare 8
              procent, och var tredje arbetslös är långtidsarbetslös. Ungdomsarbetslösheten
              är ingen synvilla, som statsministern påstår. Klyftorna växer
              med regeringens politik, och barnfattigdomen ökar.
            </seg>
          </u>
          <u xml:id="i-bf93f9058da7f206-679" prev="i-bf93f9058da7f206-677" who="Q3358763">
            <seg>
              I detta sammanhang kan man alltså se hur ungdomar utnyttjas på
              arbetsplatserna, eftersom det har blivit arbetsgivarnas marknad.
              De får inte lön, och de får inte rast. Eller också får de rast,
              men då får de inte betalt. Eller också får de jobba tio till tolv
              timmar men får bara betalt för vissa delar. En del får anställning
              på det sättet att de får sälja glass bara när det är soliga dagar.
              Det finns många exempel på hur ungdomar utnyttjas.
            </seg>
          </u>
          <u xml:id="i-bf93f9058da7f206-680" prev="i-bf93f9058da7f206-677" who="Q3358763">
            <seg>
              Vi kunde i den förra interpellationsdebatten höra om hur unga
              föräldrar också utnyttjas. Det är nämligen inte bara de som inte
              har fått barn som utnyttjas. Jag tyckte att det Ann-Christin Ahlberg
              sade om hur viktigt det är att unga också kan flytta hemifrån,
              försörja sin familj, skaffa lägenhet och så vidare var väldigt
              viktigt. Det kan man nämligen inte om man utnyttjas av skrupelfria
              arbetsgivare.
            </seg>
          </u>
          <u xml:id="i-bf93f9058da7f206-681" prev="i-bf93f9058da7f206-677" who="Q3358763">
            <seg>
              Det finns många sådana exempel. Vi kan läsa i tidningar och höra
              i tv och jag har själv sett hur skrupelfria restaurangägare solkar
              ned ryktet för en viktig bransch. Seriösa restaurangägare får
              också lida om vissa utnyttjar ungdomar som slavar. Det är inte
              bra för någon, men det är allra värst för de ungdomar som har
              det så här. De kan inte leva på sin lön. De vet inte hur länge
              de har anställning. De ska som sagt också kunna köpa mat.
            </seg>
          </u>
          <u xml:id="i-bf93f9058da7f206-682" prev="i-bf93f9058da7f206-677" who="Q3358763">
            <seg>
              Det finns en annan ingång i detta. Vi har nu i veckan hört finansministern
              tala om att 15 600 kronor för en heltid är för högt. Han tycker
              att det ska vara en lägre lön för dem som börjar jobba inom vård,
              omsorg och förskola. Det är mycket allvarligt att en finansminister
              lägger sig i lönebildningen. Jag vill fråga Hillevi Engström om
              hon delar uppfattningen att 15 600 kronor är för högt. Borde ungdomar
              ha lägre löner? Ska de då ha rea på lägenheterna? Hur ska de kunna
              köpa mat om de inte har råd på samma sätt som andra?
            </seg>
          </u>
          <u xml:id="i-bf93f9058da7f206-683" prev="i-bf93f9058da7f206-677" who="Q3358763">
            <seg>
              Det finns ytterligare saker där regeringen på sätt och vis, underförstått,
              sagt okej till att det blir sämre villkor för ungdomar. Sedan
              kan Hillevi Engström säga att arbetsgivare som utnyttjar ungdomar
              på det sätt Monica Green säger naturligtvis ska anmälas. Men på
              en arbetsmarknad där unga gör allt för att över huvud taget få
              möjlighet att visa vad de duger till jobbar de till och med gratis.
              Det är fruktansvärt att ungdomar utnyttjas på detta sätt, och
              jag hoppas att arbetsmarknadsministern säger ifrån på skarpen.
            </seg>
          </u>
          <note type="speaker">
            Anf. 75 HANIF BALI (M):
          </note>
          <u xml:id="i-bf93f9058da7f206-684" next="i-bf93f9058da7f206-688" who="Q5564796">
            <seg>
              Fru talman! Det är alltid intressant att komma till dessa interpellationsdebatter,
              som Monica Green har gjort en konst av.
            </seg>
          </u>
          <u xml:id="i-bf93f9058da7f206-685" prev="i-bf93f9058da7f206-684" who="Q5564796">
            <seg>
              Gränsen mellan obstruktion och granskning är faktiskt inte så
              hårfin. Därför kan jag säga att dessa interpellationer med allra
              största sannolikhet inte är till för att granska regeringen. Dessa
              återkommande interpellationer som Monica Green måste ha kvantitativt
              världsrekord i och som innehåller samma återkommande frågor och
              samma återkommande tjat visar tydligt två olika saker: Monica
              Green gillar att lyssna på sin egen röst, och Socialdemokraterna
              har inte en egen politik.
            </seg>
          </u>
          <u xml:id="i-bf93f9058da7f206-686" prev="i-bf93f9058da7f206-684" who="Q5564796">
            <seg>
              Ni sitter här i kammaren, sura och idélösa och klagar på att
              regeringen gör för lite. Samtidigt gör ni ert yttersta för att
              arbetsmarknadsministern inte ska kunna göra sitt arbete utan vara
              fastlåst här i kammaren.
            </seg>
          </u>
          <u xml:id="i-bf93f9058da7f206-687" prev="i-bf93f9058da7f206-684" who="Q5564796">
            <seg>
              Jag är tacksam över att Monica Greens kandidatur till ekonomisk-politisk
              talesperson föll platt. Inte nog med att Socialdemokraterna förstör
              för arbetsmarknadsministern, dessutom hade Monica Greens interpellationshaveri
              förstört Sveriges stabila statsfinanser. Kan Monica Green svara
              mig: Hur och på vilket sätt vill Socialdemokraterna få Sveriges
              arbetsmarknad att fungera när ni själva inte har en aning om hur
              och på vilket sätt ni vill göra det? Hur ska vi få Sveriges ekonomi
              på fötter? Hur ska vi få fler i arbete när ni själva inte har
              en endaste idé?
            </seg>
          </u>
          <u xml:id="i-bf93f9058da7f206-688" prev="i-bf93f9058da7f206-684" who="Q5564796">
            <seg>
              Jag fick höra precis av dig, Monica, att du har varit på många
              arbetsplatser och sett hur ungdomar blivit utnyttjade. Jag undrar:
              Har du anmält dessa arbetsplatser? Har du anmält till facken att
              dessa ungdomar utnyttjas, att de inte får lön, att de inte får
              rast? Varför tar inte facket sitt ansvar? Kanske borde facket
              satsa lite mer pengar på sin egen verksamhet än på Socialdemokraternas
              partikassa. Då hade det kanske blivit lite bättre.
            </seg>
          </u>
          <note type="speaker">
            Anf. 76 FREDRIK SCHULTE (M):
          </note>
          <u xml:id="i-bf93f9058da7f206-689" next="i-bf93f9058da7f206-696" who="Q6169540">
            <seg>
              Fru talman! Tack så mycket, Monica Green! Det är en gammal socialdemokratisk
              tradition och en paradgren att ägna stor kraft, tid och vedermöda
              åt att svartmåla Moderaterna. Man beskriver att vi moderater har
              skapat en otrygghet i arbetsmarknaden, att vi har pressat ned
              lönerna och på olika sätt gjort livet svårare för människor som
              arbetar. Varför vi nu skulle vilja göra det! Man lever på något
              sätt kvar i en retorik och en föreställning om att vi lever kvar
              i 1920-talet och att Moderaterna är gamla högermän som går omkring
              med cylinderhattar och käppar på staden.
            </seg>
          </u>
          <u xml:id="i-bf93f9058da7f206-690" prev="i-bf93f9058da7f206-689" who="Q6169540">
            <seg>
              Jag skulle vilja tacka dig, Monica Green, för så länge ni håller
              på med den här typen av svartmålning och helt galna verklighetsbeskrivningar
              där man försöker framhålla att Moderaterna är det stora samhällsproblemet
              kommer ni att flytta er allt längre ut i den politiska periferin.
              Folk kommer inte att ta er på allvar. Du är den i den här kammaren
              som kanske är absolut bäst på det. Jag är dålig på att visa min
              uppskattning för det och skulle därför vilja påtala
            </seg>
          </u>
          <u xml:id="i-bf93f9058da7f206-691" prev="i-bf93f9058da7f206-689" who="Q6169540">
            <seg>
              (FÖRSTE VICE TALMANNEN: Jag får påminna ledamoten om att här
              diskuteras en interpellation, inte allmänt övergripande frågor.)
            </seg>
          </u>
          <u xml:id="i-bf93f9058da7f206-692" prev="i-bf93f9058da7f206-689" who="Q6169540">
            <seg>
              Absolut, icke desto mindre kommer Monica Green inte att kunna
              räkna med att få stå här oemotsagd i alla de lögner och påståenden
              som hon kommer med om att vi har slavarbete i Sverige, att klassklyftorna
              ökar, vilket inte är sant, att barnfattigdomen ökar, vilket inte
              heller är sant. Barnfattigdomen har stabilt minskat under de senaste
              15 åren.
            </seg>
          </u>
          <u xml:id="i-bf93f9058da7f206-693" prev="i-bf93f9058da7f206-689" who="Q6169540">
            <seg>
              Du kan inte heller, Monica Green, påstå att vi har ett samhälle
              där vi har fått en alltmer otrygg arbetsmarknad och där lönerna
              har sjunkit. Kan du inte för en gångs skull, Monica Green, när
              du kommer med sådana påståenden belägga dem med fakta? Vilken
              yrkesgrupp i samhället har fått se sina löner sjunka? Nämn en
              yrkesgrupp som har fått se sina löner sjunka! Det kan du inte
              göra därför att reallönerna påtagligt ökat under de senaste fem
              åren. Dessutom har vi sänkt skatterna. Vi har i Sverige fått en
              situation där människor har mycket mer pengar att röra sig med
              än vad som var fallet tidigare. Det är någon gång dags att vakna
              upp och konfronteras med verkligheten.
            </seg>
          </u>
          <u xml:id="i-bf93f9058da7f206-694" prev="i-bf93f9058da7f206-689" who="Q6169540">
            <seg>
              Precis som föregående talare Hanif Bali var inne på står du i
              talarstolen och beklagar dig och klagar på hur det ser ut men
              i väldigt liten utsträckning levererar någonting som helst som
              ens påminner om ett svar på i vilken riktning som du och ditt
              parti vill ta Sverige. Det duger inte. Det är ungefär som att
              gå till McDonalds, gå till kassörskan och säga: Hej, jag skulle
              inte vilja ha en Big Mac och inte en Quarter Pounder. Men vad
              vill ni ha?
            </seg>
          </u>
          <u xml:id="i-bf93f9058da7f206-695" prev="i-bf93f9058da7f206-689" who="Q6169540">
            <seg>
              Ni ägnade alla de tre år under vilka Mona Sahlin var er partiledare
              under förra mandatperioden åt att inte svara på frågan vad ni
              ville göra för Sverige utan bara klagade på oss. Nu efter det
              katastrofala valet är vi tillbaka på ruta ett: Inga svar över
              huvud taget, bara klaga, klaga, klaga på den politik som förs.
            </seg>
          </u>
          <u xml:id="i-bf93f9058da7f206-696" prev="i-bf93f9058da7f206-689" who="Q6169540">
            <seg>
              Men i går fick vi lite svar från den nya ekonomisk-politiska
              talespersonen Tommy Waidelich. Jag förstår att Monica Green hade
              velat ha jobbet. Med samma motivering som inledningsvis beklagar
              jag verkligen att så inte blev fallet. Tommy Waidelich lanserade
              det förslag som SNS presenterade om så kallade välfärdsjobb som
              den stora lösningen på långtidsarbetslösheten. Vad är då de här
              välfärdsjobben? Jo, det handlar om att alla människor som har
              varit arbetslösa i längre än sex månader ska tvingas delta i ett
              program, och man ska få lön som ligger något över socialbidragsnivån.
              Hur kan du stå här i kammaren och kritisera oss för den politik
              vi fört när Tommy Waidelich, din egen ekonomisk-politiska talesperson,
              lägger fram sådana förslag?
            </seg>
          </u>
          <note type="speaker">
            Anf. 77 JOHAN ANDERSSON (S):
          </note>
          <u xml:id="i-bf93f9058da7f206-697" next="i-bf93f9058da7f206-701" who="Q5554920">
            <seg>
              Fru talman! Det är lite beklämmande med den här debatten i kammaren.
              Man skulle kunna tro att det är distriktsårsmöte i Moderata ungdomsförbundet
              i Stockholm där personangreppen haglar. Jag är inte van vid sådana
              takter i de församlingar som jag kommer från, och ändå har jag
              varit politiskt aktiv i många år. Det känns väldigt ovärdigt.
              Det är möjligt att det är något som frodas i Moderata ungdomsförbundet,
              men jag tycker inte att det hör hemma här i kammaren. Jag tycker
              att man ska bemöta dem som ställer interpellationer med respekt
              för de frågor som tas upp. Jag tycker också att det är en del
              av en ministers uppdrag att besvara interpellationer i kammaren.
              Vi är folkvalda, och vi har rätt att ställa interpellationer här.
            </seg>
          </u>
          <u xml:id="i-bf93f9058da7f206-698" prev="i-bf93f9058da7f206-697" who="Q5554920">
            <seg>
              Nu lämnar vi den delen.
            </seg>
          </u>
          <u xml:id="i-bf93f9058da7f206-699" prev="i-bf93f9058da7f206-697" who="Q5554920">
            <seg>
              Jag tänkte fråga ministern utifrån det svar som hon har givit
              till Monica Green när det gäller de ungas arbetsvillkor. Jag tycker
              att det är glädjande, återigen jag sade det i den förra debatten
              vi hade när det gällde satsningen på gymnasieskolan och samhällskunskapen
              om villkoren på arbetsmarknaden. Det är minst lika viktigt för
              ungdomar som för övriga. Då kan jag tycka att det känns lite beklämmande
              med förslaget i lagrådsremissen om det kommande förslaget när
              det gäller studiemedelslagen. Jag tänker framför allt på den fackliga
              utbildningen. Ministern och jag hade en debatt häromdagen det
              känns nästan som att vi debatterar varje dag denna vecka just
              om detta där ministern ändå gav en bild av och en signal om att
              man från regeringens sida är lyhörd när det gäller just översynen
              av facklig utbildning i den kommande förändring av studiemedelslagen
              som man föreslår.
            </seg>
          </u>
          <u xml:id="i-bf93f9058da7f206-700" prev="i-bf93f9058da7f206-697" who="Q5554920">
            <seg>
              Det är också viktigt att beakta det utifrån de unga, för de är
              naturligtvis en väldigt viktig grupp att utbilda när det gäller
              facklig utbildning. Det tidigare förslaget i lagrådsremissen skulle
              innebära att man fick vänta minst sex månader innan man kunde
              få delta i en facklig utbildning. Jag hoppas verkligen att det
              förslaget inte finns med i den kommande propositionen.
            </seg>
          </u>
          <u xml:id="i-bf93f9058da7f206-701" prev="i-bf93f9058da7f206-697" who="Q5554920">
            <seg>
              Min fråga till ministern är i princip samma fråga som jag ställde
              häromdagen om studiemedelslagen och förändringarna i den del som
              gäller facklig utbildning: Är det här också ett argument när det
              gäller de unga som man har med i sitt övervägande när man lägger
              fram den kommande propositionen?
            </seg>
          </u>
          <note type="speaker">
            Anf. 78 Arbetsmarknadsminister HILLEVI ENGSTRÖM (M):
          </note>
          <u xml:id="i-bf93f9058da7f206-702" next="i-bf93f9058da7f206-710" who="Q772089">
            <seg>
              Fru talman! Johan Anderssons fråga om ledigheter är en fråga
              som bereds på departementet, så vi kommer att återkomma till den
              senare under året.
            </seg>
          </u>
          <u xml:id="i-bf93f9058da7f206-703" prev="i-bf93f9058da7f206-702" who="Q772089">
            <seg>
              Fru talman! Man kan ha olika bilder av hur det ser ut i verkligheten.
              Jag är den första att beklaga om någon person far illa på arbetsmarknaden,
              men jag delar inte Monica Greens beskrivning av hur det ser ut
              på arbetsmarknaden. Det är en beskrivning av ett medvetet systematiskt
              utnyttjande. Så ser det inte ut, även om det förekommer övertramp,
              felaktigheter och rent av kriminell verksamhet på arbetsmarknaden.
              Man måste kunna hålla sig till den generella bilden.
            </seg>
          </u>
          <u xml:id="i-bf93f9058da7f206-704" prev="i-bf93f9058da7f206-702" who="Q772089">
            <seg>
              Vi har 340 000 arbetsställen. Vi har många fler ungdomar i arbete
              än bara för ett år sedan 32 000 fler har kommit i sysselsättning.
              Vi ser att ungdomar lämnar skolan, stora ungdomskullar. Den bild
              som Monica Green försöker beskriva stämmer inte.
            </seg>
          </u>
          <u xml:id="i-bf93f9058da7f206-705" prev="i-bf93f9058da7f206-702" who="Q772089">
            <seg>
              Jag tycker att det är viktigt att vi inte målar upp en felaktig
              bild till våra ungdomar. Ungdomar är, enligt min uppfattning,
              inte framtiden. Ungdomar är här, nu och i dag. Flera av oss har
              också ungdomar i vår närhet.
            </seg>
          </u>
          <u xml:id="i-bf93f9058da7f206-706" prev="i-bf93f9058da7f206-702" who="Q772089">
            <seg>
              Det är viktigt att ungdomar går ut på arbetsmarknaden med tillförsikt,
              kunskaper och gott självförtroende och att det första jobbet leder
              vidare till andra anställningar. Vi ser att i en väldigt nära
              framtid kommer den demografiska utvecklingen att betyda att varenda
              kotte kommer att behövas på arbetsmarknaden, och då kommer förstås
              ungdomarna att vara väldigt attraktiva.
            </seg>
          </u>
          <u xml:id="i-bf93f9058da7f206-707" prev="i-bf93f9058da7f206-702" who="Q772089">
            <seg>
              Med detta sagt menar jag att det görs mycket på arbetsmarknaden
              och att det behöver göras ännu mer för att fler ska komma i jobb.
              En viktig del i regeringens politik är att arbetsgivare ska kunna
              ha lägre kostnader för att anställa ungdomar, och vi har halverat
              kostnaderna för att anställa ungdomar.
            </seg>
          </u>
          <u xml:id="i-bf93f9058da7f206-708" prev="i-bf93f9058da7f206-702" who="Q772089">
            <seg>
              Sedan är min uppfattning den att Sveriges lönebildning hanteras
              på ett ansvarsfullt och klokt sätt av arbetsmarknadens parter,
              och jag ser inget skäl att ingripa i de avtalsrörelser som sker
              där. Det är också en bild som delas av Medlingsinstitutet. Vi
              har trygga och stabila förhållanden på arbetsmarknaden som gör
              att vi har oerhört få konfliktdagar, vilket gynnar arbetskraften,
              arbetsgivarna och samhällsekonomin i stort.
            </seg>
          </u>
          <u xml:id="i-bf93f9058da7f206-709" prev="i-bf93f9058da7f206-702" who="Q772089">
            <seg>
              Låt mig säga något om vad vi gör för att ungdomar ska få bättre
              förutsättningar att komma in på arbetsmarknaden. Framför allt
              vill jag säga att skolan är A och O. Alla barn och ungdomar ska
              kunna lämna skolan med bra förutsättningar, och så har det inte
              varit. Sedan kan man diskutera varför det inte har varit så, men
              nu gör vi stora förändringar. Vi satsar 6 miljarder kronor på
              lärarutbildning och en bättre skola för alla ungdomar. Det är
              det långsiktigt bästa för att förebygga dåliga förhållanden för
              ungdomar. Vi gör också andra satsningar. Bland annat är satsningarna
              på lärlingsutbildningarna, på arbetsmarknaden och gymnasieskolan
              viktiga.
            </seg>
          </u>
          <u xml:id="i-bf93f9058da7f206-710" prev="i-bf93f9058da7f206-702" who="Q772089">
            <seg>
              Vi har också genomfört en viktig reform som jag tycker är oerhört
              angeläget att sprida, att alla ungdomar som har slutat skolan
              utan godkända betyg från i år har chansen att komma tillbaka och
              slutföra sin utbildning och få ett högre studiebidrag, drygt 6
              000 kronor varje månad. Detta tillsammans med andra åtgärder gör
              att fler ungdomar kommer i arbete successivt nu när jobbchanserna
              ökar.
            </seg>
          </u>
          <note type="speaker">
            Anf. 79 MONICA GREEN (S):
          </note>
          <u xml:id="i-bf93f9058da7f206-711" next="i-bf93f9058da7f206-717" who="Q3358763">
            <seg>
              Herr talman! Jag har varit ute på många arbetsplatser. Jag har
              varit på pressbyråer och på restauranger tillsammans med fackföreningsrörelsen,
              både med Hotell- och restaurangfacket och med Handels. Vi har
              gjort gemensamma nedslag där vi har sett hur ungdomar utnyttjas.
              Man kommer in i en kiosk där en tjej som är 21 år säger: Jag är
              jätteglad att jag har fått jobb. Jag får visserligen bara jobba
              23 timmar i veckan, och jag vet inte hur många veckor jag får
              jobba, men det är så roligt. Men det är ju ingen idé att jag går
              med i facket eftersom jag inte får någon fast anställning.
            </seg>
          </u>
          <u xml:id="i-bf93f9058da7f206-712" prev="i-bf93f9058da7f206-711" who="Q3358763">
            <seg>
              Jag har också sett hur unga som jobbar på restaurang tvingas
              att jobba gratis för att arbetsgivaren ska se om de sköter sig
              eller inte. Den som inte tror på det kan se på TV4 Play från den
              21 mars, om man har lust med det och vill se något av verkligen.
              Annars kan man själv gå ut och se hur det ser ut på många arbetsplatser.
            </seg>
          </u>
          <u xml:id="i-bf93f9058da7f206-713" prev="i-bf93f9058da7f206-711" who="Q3358763">
            <seg>
              Nu säger jag inte att det är så överallt, utan det är ett antal
              arbetsplatser där unga utnyttjas. Som jag beskrev i mitt förra
              inlägg får ungdomar betalt bara de soliga dagarna därför att det
              bara är då de kan sälja glass, till exempel. Det är sådana skräckexempel
              som uppdagats när det som kallas för facket i sommarland åkt runt
              och tittat på hur det ser ut på sommarjobben. Men det finns många
              seriösa arbetsgivare, och dem ska vi uppmuntra.
            </seg>
          </u>
          <u xml:id="i-bf93f9058da7f206-714" prev="i-bf93f9058da7f206-711" who="Q3358763">
            <seg>
              Problemet är bara att de oseriösa arbetsgivarna solkar ned ryktet
              för alla, så jag tror att det finns en anledning för alla att
              vilja sanera branschen, att få bort de oseriösa som utnyttjar
              de unga på det här sättet. Jag hoppas att Hillevi Engström kan
              säga: Vi accepterar inte det här. Förekommer detta på arbetsplatserna
              ska det bort. Sådana arbetsgivare vill vi inte veta av. I så fall
              kunde vi gemensamt jobba med detta.
            </seg>
          </u>
          <u xml:id="i-bf93f9058da7f206-715" prev="i-bf93f9058da7f206-711" who="Q3358763">
            <seg>
              Hillevi Engström säger att det är arbetsmarknadens parter som
              ska göra upp om löner och villkor på arbetsplatser, och jag delar
              den uppfattningen. Betyder det att hon tar avstånd från sin egen
              finansminister som i veckan sade till SKL att 15 600 kronor för
              en heltid är för mycket? Det skulle jag gärna vilja veta.
            </seg>
          </u>
          <u xml:id="i-bf93f9058da7f206-716" prev="i-bf93f9058da7f206-711" who="Q3358763">
            <seg>
              Vad tycker Socialdemokraterna? Vi har gång på gång beskrivit
              hur vi vill sätta och sätter jobben främst genom att satsa på
              100 000 nya jobb och utbildningsplatser för de unga, genom att
              ta bort aktivitetsförbudet på Arbetsförmedlingen, genom att omskola
              de unga så att de står rustade för de nya jobben, genom att satsa
              på utbildning men också på upplysning om de regler, lagar och
              avtal som gäller. Därför är det olyckligt att, som regeringen
              gör, ta bort arbetsmarknadsutbildningar, ta bort möjligheterna
              att studera genom studieledighetslagen för att få kunskap om de
              fackliga rättigheterna och ta bort många av de möjligheter som
              har funnits tidigare.
            </seg>
          </u>
          <u xml:id="i-bf93f9058da7f206-717" prev="i-bf93f9058da7f206-711" who="Q3358763">
            <seg>
              Vi vill göra det lönsamt att arbeta därför att man ska kunna
              leva på sin lön. Lönen ska vara tillräckligt hög för att man ska
              kunna betala sin hyra och så vidare. Tyvärr leder regeringens
              politik åt helt fel håll.
            </seg>
          </u>
          <note type="speaker">
            Anf. 80 HANIF BALI (M):
          </note>
          <u xml:id="i-bf93f9058da7f206-718" next="i-bf93f9058da7f206-721" who="Q5564796">
            <seg>
              Herr talman! Jag vill gå tillbaka till min grundfråga till Monica
              Green: Vad gör ni åt de här orättvisorna på arbetsmarknaden? Vi
              har förvisso en arbetsmarknadsminister som tidigare har varit
              polis, men det är inte statens uppgift att vara polis på arbetsmarknaden,
              utan vi har något som kallas för den svenska modellen. Det känns
              lite konstigt att stå och berätta för en socialdemokrat vad det
              betyder, men det betyder faktiskt att det är arbetsmarknadens
              parter, alltså arbetsgivarna och facken, som har ansvar för arbetsmarknaden.
              Det leder till att det är facken som ska kräva arbetstagarnas
              rättigheter.
            </seg>
          </u>
          <u xml:id="i-bf93f9058da7f206-719" prev="i-bf93f9058da7f206-718" who="Q5564796">
            <seg>
              När ni har besökt de oseriösa aktörerna, har ni då anmält dem
              till facken? Har ni satt tryck på arbetsgivarna? Har ni sett till
              att det blivit bättre? Nej, uppenbarligen inte. Ni ser orättvisorna.
              Vad gör ni då? Då springer ni till en interpellationsdebatt i
              riksdagen. Det är ju oseriöst! Om det finns arbetstagare som utnyttjar
              människor, outa dem då och säg vilka de är så kommer det att bli
              ett samhällstryck på dem att förändra sig. Men gå inte omkring
              och använd de stackars ungdomarna som utnyttjas som slagträn i
              debatten! Det är bara oseriöst.
            </seg>
          </u>
          <u xml:id="i-bf93f9058da7f206-720" prev="i-bf93f9058da7f206-718" who="Q5564796">
            <seg>
              Vad vill ni göra? Ni snackar om de 100 000 nya jobben. Men det
              är en budgetmotion som är död. Det är ett skilsmässobarn från
              Vänsterpartiet, Miljöpartiet och Socialdemokraterna som ingen
              ens vill ta ansvar för. Ni har inga svar på hur ni vill lösa jobbkrisen.
            </seg>
          </u>
          <u xml:id="i-bf93f9058da7f206-721" prev="i-bf93f9058da7f206-718" who="Q5564796">
            <seg>
              Välfärdsjobben som Tommy Waidelich talar om är nästan värre.
              Vi får ju kritik för fas 3. Det här är ännu värre. Det är ju fas
              4, eller vad man ska kalla det, att redan efter sex månader tvingas
              att ta jobb som inte behövs. Det här är helt otroligt. Kom med
              seriösa förslag!
            </seg>
          </u>
          <note type="speaker">
            Anf. 81 FREDRIK SCHULTE (M):
          </note>
          <u xml:id="i-bf93f9058da7f206-722" next="i-bf93f9058da7f206-726" who="Q6169540">
            <seg>
              Herr talman! Både jag och Hanif Bali blev anklagade här för att
              syssla med personangrepp av Johan Andersson, och han sade att
              det är någonting som han aldrig varit van vid. Nej, vi har ju
              fått se hur det går till i socialdemokratin. Där tar man till
              personangreppen och knivarna i ryggen bakom lyckta dörrar, men
              det är säkert mycket bättre.
            </seg>
          </u>
          <u xml:id="i-bf93f9058da7f206-723" prev="i-bf93f9058da7f206-722" who="Q6169540">
            <seg>
              Det är inte bara så, som arbetsmarknadsministern var inne på,
              att den beskrivning som Monica Green och Johan Andersson gör av
              den svenska arbetsmarknaden inte stämmer, utan den är oftast direkt
              motstridig mot verkligheten. Nu senast fick vi höra här att regeringen
              har gjort enorma neddragningar på arbetsmarknadspolitiska åtgärder.
            </seg>
          </u>
          <u xml:id="i-bf93f9058da7f206-724" prev="i-bf93f9058da7f206-722" who="Q6169540">
            <seg>
              Nej, under krisen gjorde vi enorma satsningar och byggde ut de
              programmen. Men tanken bakom de arbetsmarknadspolitiska programmen
              är att de ska variera med konjunkturen. Man ska inte alltid ha
              en himla massa arbetsmarknadspolitiska program, för då låser man
              ute människor från arbetsmarknaden. De ska variera med konjunkturen.
              Går det bra i konjunkturen ska vi inte ha så mycket arbetsmarknadspolitiska
              program. Går det dåligt ska vi skjuta till resurser för att klara
              av det.
            </seg>
          </u>
          <u xml:id="i-bf93f9058da7f206-725" prev="i-bf93f9058da7f206-722" who="Q6169540">
            <seg>
              Det som Monica Green säger om utbildning låter ganska märkligt.
              Hon pratar om utbildning, utbildning och utbildning, och man ska
              avskaffa aktivitetsförbudet. Det är som om vi i Sverige inte skulle
              ha komvux, högskolor eller världens mest utbyggda reguljära skolväsen.
              Tydligen är det alltid de särskilda arbetsmarknadspolitiska programmen
              som är Socialdemokraternas lösning på alla problem. Ni har fört
              den politiken under en väldigt lång tid, och den har inte klarat
              av att tackla problemet med långtidsarbetslösheten. Det har vi
              faktiskt börjat klara av nu med den politik som vi har fört.
            </seg>
          </u>
          <u xml:id="i-bf93f9058da7f206-726" prev="i-bf93f9058da7f206-722" who="Q6169540">
            <seg>
              Ni har dock fortfarande inte svarat på frågan. Om den politik
              vi bedriver nu är så farlig, hur blir det bättre med de nya välfärdsjobben,
              med att man ger unga människor och gamla med, för den delen en
              lön som ligger 1 0002 000 kronor över socialbidragsnormen och
              med att man tvingar dem att gå in i programmen efter ett halvår?
              Svara på den frågan!
            </seg>
          </u>
          <note type="speaker">
            Anf. 82 JOHAN ANDERSSON (S):
          </note>
          <u xml:id="i-bf93f9058da7f206-727" next="i-bf93f9058da7f206-732" who="Q5554920">
            <seg>
              Herr talman! Jag kan konstatera att debattklimatet härinne har
              blivit lite bättre. Herrarna lyssnade tydligen på det jag försökte
              säga om detta förut. Nu är det väl inte debattklimatet vi ska
              tala om. Det får man väl avgöra i något annat forum. Vi har väl
              alla vår historia när det gäller detta.
            </seg>
          </u>
          <u xml:id="i-bf93f9058da7f206-728" prev="i-bf93f9058da7f206-727" who="Q5554920">
            <seg>
              Fredrik Schulte och Hanif Bali var väldigt tydliga om välfärdsjobben.
              I min hemkommun Motala hade vi 2006, vid majoritetsskiftet i riksdagen,
              130 personer anställda på kommunala plusjobb. Det var de som hade
              varit väldigt långt från arbetsmarknaden. Det var reportage om
              en av dem i vår lokaltidning häromdagen. Han hade varit borta
              från den reguljära arbetsmarknaden i 19 år. Han hade varit inne
              i olika åtgärder. Han hade blivit erbjuden ett kommunalt plusjobb.
            </seg>
          </u>
          <u xml:id="i-bf93f9058da7f206-729" prev="i-bf93f9058da7f206-727" who="Q5554920">
            <seg>
              Att upphäva plusjobben var ett av de första beslut som den nytillträdda
              riksdagen fattade. Man upplevde att det inte var bra på något
              sätt. Jag är dock helt övertygad om att de 130 personer som hade
              plusjobb i min hemkommun annars skulle ha haft ett reguljärt arbete
              i dag inom den offentliga sektorn. Offentlig sektor är en arbetsmarknad
              bland många andra och en del i det hela.
            </seg>
          </u>
          <u xml:id="i-bf93f9058da7f206-730" prev="i-bf93f9058da7f206-727" who="Q5554920">
            <seg>
              Det förslag om kommunala välfärdsjobb som nu har presenterats
              är en liknande modell. Vi lär få återkomma till det framöver.
            </seg>
          </u>
          <u xml:id="i-bf93f9058da7f206-731" prev="i-bf93f9058da7f206-727" who="Q5554920">
            <seg>
              Det är lite märkligt att man hänvisar till vår budgetmotion och
              säger att vårt förslag inte är värt någonting. Det var en motion
              som vi väckte gemensamt med Vänsterpartiet och Miljöpartiet. Vi
              fick inte stöd för den vare sig i valet eller i riksdagen, och
              den har naturligtvis fallit. Nu kommer det att läggas fram ett
              nytt förslag i samband med vårpropositionen om ett antal veckor,
              och det återstår att se hur det blir.
            </seg>
          </u>
          <u xml:id="i-bf93f9058da7f206-732" prev="i-bf93f9058da7f206-727" who="Q5554920">
            <seg>
              Jag har en fråga till ministern. Jag hade en träff häromdagen
              med våra folkhögskolor i länet, alltså i Östergötland. De är jättesugna
              på att hjälpa till för att få skjuts på arbetsmarknaden. Det finns
              ett antal ungdomar som står långt från arbetsmarknaden. Kan det
              komma något förslag om detta, där man kan satsa på arbetsmarknadsutbildning
              med hjälp av folkhögskolorna? Jag menar både utbildning på arbetsmarknaden
              och teoretisk utbildning.
            </seg>
          </u>
          <note type="speaker">
            Anf. 83 Arbetsmarknadsminister HILLEVI ENGSTRÖM (M):
          </note>
          <u xml:id="i-bf93f9058da7f206-733" next="i-bf93f9058da7f206-735" who="Q772089">
            <seg>
              Herr talman! Vi talade om ungdomar, deras arbetsplaner och seriösa
              och oseriösa arbetsgivare. Jag står för det jag har sagt. Jag
              tror att det är viktigt att ungdomar får kunskaper om arbetsmarknadens
              villkor. Jag kan hålla med Monica Green om en sak, nämligen att
              de oseriösa ska bort. Men låt oss ta fram vilka de är och på vilket
              sätt de är oseriösa. Jag tror också att vi som konsumenter i olika
              sammanhang vill veta vilka som är oseriösa och undvika dem och
              gynna dem som är seriösa, vilket ju de allra flesta är.
            </seg>
          </u>
          <u xml:id="i-bf93f9058da7f206-734" prev="i-bf93f9058da7f206-733" who="Q772089">
            <seg>
              Jag skulle också vilja att fler arbetsgivare tog ett ansvar och
              faktiskt anställde ungdomar som har bristande skolunderbyggnad
              men som både vill och kan delta på arbetsmarknaden. Problemet
              i dag är att vi är för få som vågar anställa en person som vi
              inte är hundraprocentigt säkra på har den absolut rätta kompetensen.
              Jag tycker att det är naturligt att man i sitt arbete lär sig
              att arbeta och successivt kommer in mer på arbetsmarknaden. Därför
              är det viktigt att arbetsgivarens kostnad för att anställa en
              ung person inte är alltför hög. Att vi har halverat arbetsgivaravgifterna
              för att anställa unga är, tror jag, också ett av skälen till att
              vi har 32 000 fler unga anställda än för ett år sedan.
            </seg>
          </u>
          <u xml:id="i-bf93f9058da7f206-735" prev="i-bf93f9058da7f206-733" who="Q772089">
            <seg>
              Jag vill gärna ställa en motfråga till Monica Green: Hur skulle
              det kunna bli fler trygga anställningar med sjysta villkor om
              man gör det dubbelt så dyrt att anställa ungdomar mellan 15 och
              24 år? Hur ser Socialdemokraternas lösning ut för att fler ungdomar
              ska få en chans att försörja sig på sjysta villkor?
            </seg>
          </u>
          <note type="speaker">
            Anf. 84 MONICA GREEN (S):
          </note>
          <u xml:id="i-bf93f9058da7f206-736" next="i-bf93f9058da7f206-740" who="Q3358763">
            <seg>
              Herr talman! När det gäller det sistnämnda kan man bara konstatera
              att det inte har hjälpt att man har sänkt arbetsgivaravgiften
              för unga. Arbetslösheten är lika hög ändå. Vi har nästan högst
              ungdomsarbetslöshet i Europa. Det verktyget har inte hjälpt över
              huvud taget.
            </seg>
          </u>
          <u xml:id="i-bf93f9058da7f206-737" prev="i-bf93f9058da7f206-736" who="Q3358763">
            <seg>
              Sedan säger Hillevi Engström att många arbetsgivare är oroliga
              för att anställa. Men snälla nån, provanställningen har ju förlängts!
              Nu ska det alltså ta ett år innan en arbetsgivare vet om han kan
              lita på en ungdom eller inte. I själva verket handlar det om att
              man vill utnyttja systemet. Man vill inte anställa någon under
              tryggare förhållanden, vilket försvårar för ungdomar att skaffa
              lägenhet, flytta hemifrån och så vidare.
            </seg>
          </u>
          <u xml:id="i-bf93f9058da7f206-738" prev="i-bf93f9058da7f206-736" who="Q3358763">
            <seg>
              Vi socialdemokrater vill investera i konkurrenskraft. Vi vill
              stärka kvaliteten i utbildningssystemet. Vi vill se till att ungdomar
              blir anställningsbara. Vi vill göra det möjligt för ungdomar till
              skillnad från i dag, då de inte får chansen.
            </seg>
          </u>
          <u xml:id="i-bf93f9058da7f206-739" prev="i-bf93f9058da7f206-736" who="Q3358763">
            <seg>
              Jag har på olika sätt varit med facket ute på arbetsplatser både
              Handels och Hotell- och restaurangfacket och vi har upptäckt fel
              och brister, och facket ska givetvis gå vidare med dessa ärenden.
              Att jag också uppmärksammar ministern på detta är en fördel, tror
              jag, eftersom jag märker att det finns moderater här i kammaren
              som inte har en aning om hur det ser ut ute på arbetsmarknaden.
            </seg>
          </u>
          <u xml:id="i-bf93f9058da7f206-740" prev="i-bf93f9058da7f206-736" who="Q3358763">
            <seg>
              Man talar om att facket skulle ha starkare muskler. Tyvärr har
              ni avlövat facket. Ni har sett till att 500 000 människor har
              lämnat facket. Ni har gjort det dyrare att vara med i a-kassan
              och svårare att uppfylla reglerna för att bli medlem där. Ni har
              alltså försämrat för de anställda, och det har blivit arbetsgivarens
              marknad. Det beklagar jag.
            </seg>
          </u>
          <note type="speaker">
            Anf. 85 Arbetsmarknadsminister HILLEVI ENGSTRÖM (M):
          </note>
          <u xml:id="i-bf93f9058da7f206-741" next="i-bf93f9058da7f206-751" who="Q772089">
            <seg>
              Herr talman! Nu får det väl ändå vara nog med floskelbiblioteket,
              Monica Green. Det du säger stämmer inte. Vi har inte förlängt
              någon provanställningstid. Försök hålla dig till det som gäller.
              Det kan vi vara nog oense om.
            </seg>
          </u>
          <u xml:id="i-bf93f9058da7f206-742" prev="i-bf93f9058da7f206-741" who="Q772089">
            <seg>
              Den bild som Monica Green målar upp stämmer inte. Jag tror att
              det är viktigt att se på hur det ser ut på arbetsmarknaden. Vad
              säger Statistiska centralbyråns arbetskraftsundersökning går det
              åt rätt eller fel håll?
            </seg>
          </u>
          <u xml:id="i-bf93f9058da7f206-743" prev="i-bf93f9058da7f206-741" who="Q772089">
            <seg>
              Det är uppenbart att regeringens politik har gett effekt. Vi
              har i princip aldrig haft så hög tillväxt i Sverige. Vi ser att
              arbetslösheten sjunker och att sysselsättningen ökar. Det blir
              fler människor i arbetskraften. Våra reformer har också lett till
              att inte minst kvinnor har kommit tillbaka i arbetskraften. Vi
              har halverat sjukskrivningarna. Man är sjukskriven hälften så
              lång tid. Det är klart att de här reformerna har bidragit till
              att vi har en betydligt ljusare situation på arbetsmarknaden.
            </seg>
          </u>
          <u xml:id="i-bf93f9058da7f206-744" prev="i-bf93f9058da7f206-741" who="Q772089">
            <seg>
              Sedan är jag den första att instämma i att vi ska försöka hitta
              lösningar för de ungdomar, äldre, funktionsnedsatta och inte minst
              de utrikes födda som kan komma i kläm på arbetsmarknaden genom
              oseriösa arbetsgivare.
            </seg>
          </u>
          <u xml:id="i-bf93f9058da7f206-745" prev="i-bf93f9058da7f206-741" who="Q772089">
            <seg>
              Där behöver vi hjälpas åt, fack, arbetsgivare, anställda och
              lokalsamhället. Flera måste agera tillsammans. Vi ska hålla oss
              till den bild som finns. Den är inte som Monica Green beskriver
              den.
            </seg>
          </u>
          <u xml:id="i-bf93f9058da7f206-746" prev="i-bf93f9058da7f206-741" who="Q772089">
            <seg>
              Jag ska svara på Johan Anderssons fråga om folkhögskolorna. Det
              är roligt att det görs besök på folkhögskolorna. Det är en bra
              verksamhet som bedrivs. Det är därför det är viktigt att ungdomar
              får chansen att få motiveringsutbildningen och sedan också genomgå
              utbildning.
            </seg>
          </u>
          <u xml:id="i-bf93f9058da7f206-747" prev="i-bf93f9058da7f206-741" who="Q772089">
            <seg>
              Frågan om arbetsmarknadsutbildning i den regin är en fråga för
              Arbetsförmedlingen som upphandlar arbetsmarknadsutbildningar.
              Förra året fick 70 000 personer en utbildning genom Arbetsförmedlingens
              försorg. Jag ser inget hinder för att det skulle kunna ske i folkhögskoleregi
              likaväl som hos andra företag. Det är viktigt med den bästa utbildningen
              som kan ge effekt.
            </seg>
          </u>
          <u xml:id="i-bf93f9058da7f206-748" prev="i-bf93f9058da7f206-741" who="Q772089">
            <seg>
              Tack för en intressant eftermiddag! Jag önskar allihop en trevlig
              helg.
            </seg>
          </u>
          <note>
            Överläggningen var härmed avslutad.
          </note>
          <note>
            10 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            11 § Bordläggning
          </note>
          <note>
            Anmäldes och bordlades
          </note>
          <note>
            12 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 1 april
          </note>
          <note>
            Elin Lundgren
          </note>
          <note>
            Jonas Sjöstedt
          </note>
          <note>
            Jonas Gunnarsson
          </note>
          <note>
            Åsa Lindestam
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 5 april.
          </note>
          <note>
            13 § Anmälan om frågor för skriftliga svar
          </note>
          <u xml:id="i-bf93f9058da7f206-749" prev="i-bf93f9058da7f206-741" who="Q772089">
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 1 april
          </note>
          <note>
            Stina Bergström
          </note>
          <u xml:id="i-bf93f9058da7f206-750" prev="i-bf93f9058da7f206-741" who="Q772089">
            <seg>
              Åsa Romson
            </seg>
          </u>
          <note>
            Gunilla Svantorp
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 5 april.
          </note>
          <note>
            14 § Kammaren åtskildes kl. 15.21.
          </note>
          <u xml:id="i-bf93f9058da7f206-751" prev="i-bf93f9058da7f206-741" who="Q772089">
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
