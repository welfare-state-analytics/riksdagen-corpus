<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201011</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--24</head>
          <docDate when="2010-11-30">2010-11-30</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2010/11:24
          </note>
          <note>
            Tisdagen den 30 november
          </note>
          <note>
            Kl. 13:00 - 14:58
          </note>
          <note>
            1 § Justering av protokoll
          </note>
          <note>
            Justerades protokollet för den 24 november.
          </note>
          <note>
            2 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2010/11:57
          </note>
          <note>
            Interpellation 2010/11:57 Järnväg till Kaunisvaara
          </note>
          <note>
            Interpellationen kommer att besvaras onsdagen den 22 december
            2010.
          </note>
          <u>
            <seg>
              Skälet till dröjsmålet är nationella samt utrikes resor.
            </seg>
          </u>
          <note>
            Fredrik Ahlén
          </note>
          <note>
            Interpellation 2010/11:58
          </note>
          <note>
            Interpellation 2010/11:58 Trängselskatt i Stockholm
          </note>
          <note>
            Interpellationen kommer att besvaras onsdagen den 22 december
            2010.
          </note>
          <u>
            <seg>
              Skälet till dröjsmålet är nationella samt utrikes resor.
            </seg>
          </u>
          <note>
            Fredrik Ahlén
          </note>
          <note>
            Interpellation 2010/11:64
          </note>
          <note>
            Interpellation 2010/11:64 Sjöfartens spelregler
          </note>
          <note>
            Interpellationen kommer att besvaras onsdagen den 22 december
            2010.
          </note>
          <u>
            <seg>
              Skälet till dröjsmålet är nationella samt utrikes resor.
            </seg>
          </u>
          <note>
            Fredrik Ahlén
          </note>
          <note>
            Interpellation 2010/11:66
          </note>
          <note>
            Interpellation 2010/11:66 Vindkraften, försvaret och den kommunala
            vetorätten
          </note>
          <note>
            Interpellationen kommer att besvaras tisdagen den 7 december
            2010.
          </note>
          <u>
            <seg>
              Skälet till dröjsmålet är nationella samt utrikes resor.
            </seg>
          </u>
          <note>
            Dag Ekman
          </note>
          <note>
            Interpellation 2010/11:67
          </note>
          <note>
            Interpellation 2010/11:67 Vindkraft till havs, uttagsskatt och
            reglerkraft för vindkraft
          </note>
          <note>
            Interpellationen kommer att besvaras tisdagen den 7 december
            2010.
          </note>
          <u>
            <seg>
              Skälet till dröjsmålet är nationella samt utrikes resor.
            </seg>
          </u>
          <note>
            Dag Ekman
          </note>
          <note>
            Interpellation 2010/11:69
          </note>
          <note>
            Interpellation 2010/11:69 Regelförenklingar för företag
          </note>
          <note>
            Interpellationen kommer att besvaras tisdagen den 7 december
            2010.
          </note>
          <u>
            <seg>
              Skälet till dröjsmålet är nationella samt utrikes resor.
            </seg>
          </u>
          <note>
            Fredrik Ahlén
          </note>
          <note>
            3 § Svar på interpellation 2010/11:60 om de rättsvårdande myndigheternas
            hantering av terroristhot
          </note>
          <note type="speaker">
            Anf. 1 Justitieminister BEATRICE ASK (M):
          </note>
          <u>
            <seg>
              Fru talman! Maria Ferm har frågat mig vilka åtgärder jag avser
              att vidta för att säkerställa att rättssäkerheten inte åsidosätts
              vid ingripanden mot terroristanklagade. Vidare har hon frågat
              mig vilka åtgärder jag avser att vidta för att motverka felaktiga
              anklagelser om terrorism på oklara grunder, och slutligen vilka
              åtgärder jag avser att vidta för att göra terrorismdefinitionen
              tydligare.
            </seg>
          </u>
          <u>
            <seg>
              Jag har för ett par veckor sedan besvarat en liknande interpellation
              från Vänsterpartiets Lena Olsson. Mitt svar blir i stora drag
              detsamma.
            </seg>
          </u>
          <u>
            <seg>
              Maria Ferms frågor är ställda mot bakgrund av att polisen för
              någon månad sedan gjorde ett ingripande i Göteborg mot ett antal
              personer som misstänktes för förberedelse till terroristbrott.
              Polisens agerande utreds nu av åklagare, och jag vill därför inte
              uttala mig om det specifika fallet.
            </seg>
          </u>
          <u>
            <seg>
              Rent allmänt är det självklart att alla polisingripanden ska
              genomföras på ett rättssäkert sätt och med hänsyn till de inblandade
              oavsett vilket brott det rör sig om. Den kanske viktigaste regeln
              som finns handlar om proportionalitet, det vill säga att polisen
              inte får använda mer våld än nödvändigt för att genomföra sitt
              uppdrag. Våld ska inte heller användas alls om det finns andra
              sätt att lösa uppgiften.
            </seg>
          </u>
          <u>
            <seg>
              Om polisen misstänker att det finns barn närvarande vid ett ingripande
              vet jag att man ibland avvaktar, antingen tills barnet har lämnat
              bostaden eller tills den som ska gripas själv gör det. Men jag
              inser samtidigt att det inte alltid är möjligt. Då är det viktigt
              att rätt metoder används så att inte barnet riskerar att skadas
              fysiskt eller psykiskt. Jag utgår ifrån att polisen har ett bra
              förhållningssätt när svåra situationer uppstår. Ett korrekt och
              genomtänkt bemötande måste alltid eftersträvas.
            </seg>
          </u>
          <u>
            <seg>
              Men ibland kan det ändå bli fel. Då ska polisens agerande utredas.
              Vi kommer från årsskiftet att få ett ännu bättre system för detta
              i och med att en särskild fristående del av Rikspolisstyrelsen
              får ansvaret för polisens internutredningar.
            </seg>
          </u>
          <u>
            <seg>
              Maria Ferms sista fråga rör definitionen av terrorism. Den svenska
              lagstiftningen om terroristbrott har utformats efter och lever
              upp till de krav som ställts upp i EU:s rambeslut om bekämpande
              av terrorism. I terroristbrottslagen finns tydliga regler om vilka
              förutsättningar som ska vara uppfyllda för att någon ska kunna
              hållas ansvarig för terroristbrott.
            </seg>
          </u>
          <note type="speaker">
            Anf. 2 MARIA FERM (MP):
          </note>
          <u>
            <seg>
              Fru talman! För några veckor sedan ställde jag en interpellation
              min första interpellation till justitieminister Beatrice Ask mot
              bakgrund av de felaktiga terroranklagelserna i Göteborg. Ask valde
              att först svara på en liknande interpellation från Lena Olsson
              från Vänsterpartiet och därefter att svara på denna. Jag uppskattar
              att justitieministern på detta sätt väljer att diskutera frågorna
              grundligt i riksdagen.
            </seg>
          </u>
          <u>
            <seg>
              Jag tackar för justitieministerns svar, men det kvarstår ändå
              frågetecken som regering är ansvarig för att reda ut.
            </seg>
          </u>
          <u>
            <seg>
              I mina frågor till ministern slår jag vakt om en av de viktigaste
              rättssäkerhetsprinciperna: Hur ser vi till att våra medborgare
              inte utsätts för en godtycklig behandling av rättsväsendet? Ingenstans
              ser jag en ansats till självkritik från justitieminister Ask.
            </seg>
          </u>
          <u>
            <seg>
              Det Sverige behöver är ett vaket och effektivt rättsväsen som
              i alla led slår vakt om rättstryggheten lika mycket som rättssäkerheten.
              Skydd mot övergrepp från staten är lika viktigt som skydd mot
              allmänfarlig brottslighet.
            </seg>
          </u>
          <u>
            <seg>
              Gång på gång har det visat sig att rättsväsendet brister i rättssäkerhetsaspekten.
              Flera fall av polisövergrepp har gått ostraffade. Det handlar
              om övervåld vid polisingripande som har lett till dödsfall, och
              inte minst polisens ingripande mot demonstranter i Göteborg 2001.
            </seg>
          </u>
          <u>
            <seg>
              I det fall jag nu tagit upp i en interpellation till justitieministern
              är omständigheterna vid gripandet av den terrormisstänkte mannen
              sådana att detta har JO-anmälts.
            </seg>
          </u>
          <u>
            <seg>
              Det finns åtgärder som riksdag och regering skulle kunna föreslå
              och genomföra för att förbättra rättssäkerheten i vårt land. Det
              kan till exempel göras genom att införa den särskilda fristående
              utredningsmyndighet som skulle utreda polisanmälningar mot poliser
              och åklagare. Men det kan även göras genom att reformera polisutbildningen
              och göra den högskolebaserad och på det sättet öppna upp rekryteringen
              och öka mångfalden av poliser.
            </seg>
          </u>
          <u>
            <seg>
              Fru talman! Min fråga är därför: Tänker ministern arbeta för
              att stärka rättssäkerheten i vårt land genom att genomföra dessa
              förslag?
            </seg>
          </u>
          <note type="speaker">
            Anf. 3 Justitieminister BEATRICE ASK (M):
          </note>
          <u>
            <seg>
              Fru talman! När det gäller ordningen på besvarande av interpellationer
              är jag övertygad om att det har gått i rätt ordning. Det viktiga
              är väl ändå att frågan diskuteras.
            </seg>
          </u>
          <u>
            <seg>
              Rättsfrågorna är oerhört centrala. Regeringen har på olika sätt
              redan arbetat aktivt för det. Vi har inrättat Säkerhets- och integritetsskyddsnämnden
              med mycket viktiga uppgifter att granska hur polisens insatser
              genomförs och hur man hanterar olika frågor där det annars inte
              finns så mycket allmän insyn.
            </seg>
          </u>
          <u>
            <seg>
              Vi har en ny ordning för internutredningarna. Det har utretts
              två gånger och analyserats på längden och tvären. Vi gör nu en
              väldigt självständig organisation med all den kraft som jag tror
              är nödvändig. Det gör vi utan att för den skull kalla den en särskild
              myndighet, vilket oppositionen delvis har krävt. Integriteten
              i den utredningsverksamhet som nu kommer att ske tror jag ingen
              kan ifrågasätta och inte heller kvaliteten i det de gör.
            </seg>
          </u>
          <u>
            <seg>
              Vi håller också på med ett arbete för att se över vad man kan
              göra för att få bättre möjligheter att få resning i till exempel
              brottmål. Även i det perfekta systemet dyker det upp situationer
              där den enskilde kan känna att frågan måste prövas ytterligare.
              Vi arbetar absolut med dessa frågor och kommer att fortsätta att
              göra det.
            </seg>
          </u>
          <u>
            <seg>
              Vi går tillbaka till det som ändå är interpellationens frågeställning,
              eftersom jag tycker att den är viktig. Här har vi haft en händelse
              där det väckts frågor utifrån de rapporter vi har fått via medierna
              och annat. Åklagare har nu det ärendet. Det gör att jag inte kan
              gå in på det i detalj. Jag tycker att det är rätt ordning.
            </seg>
          </u>
          <u>
            <seg>
              Ingripanden från polis på grundval av de anmälningar och den
              information man har kan innebära situationer som är väldigt besvärliga.
              Det är oerhört viktigt att i laga ordning reda ut och utvärdera
              för att polisen hela tiden ska utveckla sin metodik.
            </seg>
          </u>
          <u>
            <seg>
              Det går inte att undvika att enskilda människor ibland är med
              om att polisen gör ingripanden fastän de inte är skyldiga. Faktum
              är att ingen är skyldig förrän dom har fallit. Oavsett om det
              är en person som skulle befinnas vara skyldig i slutänden kommer
              det i omgivningen att finnas människor som störs eller påverkas
              av ett ingripande.
            </seg>
          </u>
          <u>
            <seg>
              Det är just därför jag är oerhört angelägen om att denna typ
              av arbetsinsatser av polisen utvärderas. Vi måste hela tiden utveckla
              en metodik som löser uppgiften men som också i sin professionalitet,
              sitt bemödande och sin uppföljning innebär att människor känner
              att insatsen var relevant och förstår varför den gjordes.
            </seg>
          </u>
          <u>
            <seg>
              Det som inte framgår av vare sig medierna eller annan rapportering
              är vilket underlag polisen hade för sitt ingripande. Till dess
              att en utredning är klar måste vi förutsätta att polisen har arbetat
              proportionellt utifrån de underlag som de hade. Det är när man
              har alla dessa faktorer med som man kan bedöma om det var rätt
              och riktigt.
            </seg>
          </u>
          <u>
            <seg>
              Jag är noga med att vi ska ha ordning och reda när det gäller
              vilka insatser som krävs och att polisen ska följa de regler som
              gäller om att arbeta med så lite våld som nöden kräver men också
              på ett sådant sätt att inte oskyldiga människor i onödan påverkas
              eller får problem därför att insatser har gjorts.
            </seg>
          </u>
          <u>
            <seg>
              Nu får detta utredas och prövas i det rättsväsen som vi har för
              att lösa uppgifterna. Jag tycker att det är oerhört viktigt att
              det blir gjort.
            </seg>
          </u>
          <note type="speaker">
            Anf. 4 MARIA FERM (MP):
          </note>
          <u>
            <seg>
              Fru talman! Jag vill först påpeka att jag tycker att det är positivt
              att det kommer att finnas en ny ordning för internutredningar.
              Men jag skulle mycket hellre se att man gick ännu längre och skapade
              en helt fristående myndighet som kunde utreda polisens egna brott.
            </seg>
          </u>
          <u>
            <seg>
              Jag tog i min interpellation till justitieministern också upp
              hur de brutala ingripandena även påverkade barnen till misstänkta
              och, i åtminstone ett fall, till vittnen.
            </seg>
          </u>
          <u>
            <seg>
              Barnen väcktes av att dörrar slogs in och rutor krossades. Plötsligt
              befann sig ett antal maskerade personer i deras hem personer med
              vapen vars lasersikten sökte av barnen och deras rum och riktades
              mot föräldrar och syskon. De fick se sina föräldrar beläggas med
              handfängsel. Några av barnen fördes bort i polisbilar tillsammans
              med sina föräldrar och togs in till polisen. En lördagsmorgon
              som kunde ha varit som vilken som helst förvandlades till något
              som var mycket skrämmande och otäckt. Konsekvenserna av detta
              kan vi bara gissa.
            </seg>
          </u>
          <u>
            <seg>
              Enligt barnkonventionen, artikel 3:1, ska barnets bästa sättas
              i främsta rummet vid alla åtgärder som rör barn, oavsett om åtgärderna
              vidtas av offentliga eller privata sociala välfärdsinstitutioner,
              domstolar, administrativa myndigheter eller lagstiftande organ.
              Sverige har skrivit under barnkonventionen, men vi har inte införlivat
              den i svensk lagstiftning, vilket innebär att det inte blir så
              mycket mer än fina ord på ett papper.
            </seg>
          </u>
          <u>
            <seg>
              Att barns rättigheter kränks i samband med polisingripanden riskerar
              att medföra att dessa barn börjar uppfatta polisen som ett hot
              och inte som en viktig och trygg samhällsinstans.
            </seg>
          </u>
          <u>
            <seg>
              Vilka åtgärder avser ministern att vidta för att stärka barns
              rättigheter och förhindra att barn utsätts för kränkningar av
              detta slag?
            </seg>
          </u>
          <note type="speaker">
            Anf. 5 Justitieminister BEATRICE ASK (M):
          </note>
          <u>
            <seg>
              Fru talman! Tiden räcker nog inte till i ett inlägg för allt
              om barns rättigheter. Först och främst: Beskrivningen av barns
              upplevelser i den händelse som är bakgrund till interpellationen
              är såvitt jag vet medieuppgifter. Jag har inte alla fakta. Det
              behövs en ordentlig utredning för att ta reda på vad som faktiskt
              har hänt; det är oerhört centralt. Sedan får man pröva om det
              hela var proportionerligt och så vidare.
            </seg>
          </u>
          <u>
            <seg>
              Den beskrivning Maria Ferm gör och som har funnits i medierna
              är naturligtvis alldeles förfärlig och traumatisk för ett barn
              om man klipper loss den ur sitt sammanhang. Samtidigt måste vi
              tänka tanken att om det nu är så att vi har en misstanke om ett
              terroristbrott eller något annat allvarligt brott som riskerar
              livet på många människor kanske en polispatrull inte kan sätta
              sig utanför och vänta exempelvis till dess att den man misstänker
              kommer ut. Vi har den avvägning som alltid är polisens uppgift
              och oerhört svår att göra. Det är inte heller så att det aldrig
              inträffar att barn används av kriminella i olika syften. Detta
              är en svår avvägning.
            </seg>
          </u>
          <u>
            <seg>
              Inom svensk polis arbetar man mycket medvetet med barnperspektivet
              och med att försöka utveckla metodik och kunskap och även medvetande
              om barns situation för att så långt som möjligt göra detta rätt.
              Det är också skälet till att vi exempelvis har särskilda centrum
              för unga brottsoffer. Barn och unga som har blivit utsatta för
              brott eller varit med om en traumatisk händelse behöver få stöd
              och hjälp att hantera detta för att de, precis som Maria Ferm
              påpekar, inte själva ska få en negativ inställning till rättsväsendet
              eller vad värre är försöker ta lagen i egna händer, vilket inte
              är helt ovanligt. Detta är någonting som polisen arbetar med hela
              tiden, och jag tycker att det är oerhört viktigt.
            </seg>
          </u>
          <u>
            <seg>
              Om vi håller oss till det interpellationen handlar om kan jag
              inte annat än se att det är en mycket svår bedömning som har varit
              nödvändig att göra huruvida polisen gjorde rätt eller fel och
              huruvida man höll sig till den proportionalitet som åläggs polisen
              att ta hänsyn till när den gör ingripanden. Detta utreds nu, och
              det görs på ett bra sätt.
            </seg>
          </u>
          <u>
            <seg>
              Det är lätt att säga att det vore mycket bättre om det fanns
              en fristående myndighet. Men två utredare har konstaterat att
              det förmodligen inte är på det sättet. Man har inte haft invändningar
              mot de utredningar som har gjorts. Man har inte heller föreslagit
              något bestämt annat, utan man har pekat på att det hela sker med
              hög kvalitet.
            </seg>
          </u>
          <u>
            <seg>
              Vad regeringen har valt att göra är att ytterligare frigöra verksamheten
              och sätta den under en annan ledning med tillsyn av Rikspolisstyrelsens
              styrelse för att också utanpåverket om jag uttrycker det så ska
              tydliggöra att detta är en egen verksamhet. Även om vi skulle
              ha en egen myndighet för detta kommer vi att behöva använda poliser
              för utredningsverksamheten. Det är de som har den kunskap som
              krävs för att göra polisutredningar, och sådana behöver rättsväsendet
              för att sköta sitt arbete. Jag tycker inte att det är så enkelt
              att man bara kan säga att en annan organisation skulle lösa det
              hela.
            </seg>
          </u>
          <u>
            <seg>
              Jag tycker också att det finns anledning att säga att vi har
              goda erfarenheter av att polisen har utvecklat sitt arbete. Om
              vi kommer ihåg allt det som hände under toppmötet i Göteborg 2001
              och tänker på hur lugnt och fridfullt vårt ordförandeskap i EU,
              med många stora möten, ändå kunde genomföras visar det nog att
              polisen har utvecklat sin förmåga att arbeta på ett mer modernt
              och professionellt sätt. Detta arbete ska fortsätta.
            </seg>
          </u>
          <note type="speaker">
            Anf. 6 MARIA FERM (MP):
          </note>
          <u>
            <seg>
              Fru talman! Jag vill tacka justitieministern för att hon har
              svarat på mina frågor. Jag tycker att det är viktigt att diskutera
              detta för att inte åsidosätta rättssäkerhet, barns rättigheter
              eller medborgerliga rättigheter i terroristjaktens namn.
            </seg>
          </u>
          <u>
            <seg>
              Sverige behöver hålla fanan högt och inte acceptera inskränkningar
              i medborgerliga rättigheter genom vare sig massiv övervakning
              eller godtyckliga gripanden.
            </seg>
          </u>
          <u>
            <seg>
              Avslutningsvis vill jag påpeka att det är av största vikt att
              det finns ett stort förtroende för rättsväsendet. Det förutsätter
              att rättsväsendet agerar proportionerligt och respektfullt gentemot
              misstänkta individer.
            </seg>
          </u>
          <note type="speaker">
            Anf. 7 Justitieminister BEATRICE ASK (M):
          </note>
          <u>
            <seg>
              Fru talman! Jag kan instämma i Maria Ferms inlägg. Proportionaliteten
              är en grundläggande princip liksom att man utreder det som eventuellt
              har gått snett.
            </seg>
          </u>
          <u>
            <seg>
              Jag tar också tillfället i akt för att säga att jag utgår från
              att Maria Ferm ser mycket allvarligt på genuina anklagelser eller
              misstankar om terroristbrott. Jag tolkar hennes inlägg så. Det
              är viktigt att vi kan agera kraftfullt mot grov allvarlig brottslighet.
            </seg>
          </u>
          <u>
            <seg>
              Det är dessa avvägningar som är besvärliga, och jag utgår från
              att vi tillsammans ska kunna arbeta för att se till att successivt
              stärka rättssäkerheten och prövningen av denna typ av frågor.
            </seg>
          </u>
          <u>
            <seg>
              Sedan har vi säkert anledning att återkomma till olika aspekter
              på barns rättigheter och de särskilda behov som barn har i alla
              typer av rättsprocesser men också när de kanske bara bevittnar
              olika typer av möten med rättsprocessen. Det påverkar barn, och
              det ger effekter långt fram i livet. Jag är angelägen om att detta
              sker på ett genomtänkt och kvalitativt bra sätt.
            </seg>
          </u>
          <note>
            Överläggningen var härmed avslutad.
          </note>
          <note>
            4 § Svar på interpellation 2010/11:15 om dammolycka med stora
            miljökonsekvenser
          </note>
          <note type="speaker">
            Anf. 8 Närings- och energiminister MAUD OLOFSSON (C):
          </note>
          <u>
            <seg>
              Fru talman! Matilda Ernkrans har frågat miljöministern vilka
              initiativ han avser att ta för att säkerställa att inte Sverige
              står inför en dammolycka med omfattande miljökonsekvenser.
            </seg>
          </u>
          <u>
            <seg>
              Arbetet inom regeringen är så fördelat att det är jag som ska
              svara på interpellationen.
            </seg>
          </u>
          <u>
            <seg>
              Först vill jag säga att jag delar Matilda Ernkrans syn på nödvändigheten
              av ett regelverk som minimerar risken för dammolyckor. Den typ
              av giftigt slam som rann ut i Ungern finns dock inte i några svenska
              dammar.
            </seg>
          </u>
          <u>
            <seg>
              Dammsäkerhet regleras i flera regelverk. De viktigaste är miljöbalken
              och lagen om skydd mot olyckor. Det är länsstyrelserna som är
              tillsynsmyndigheter, och Affärsverket svenska kraftnät ansvarar
              för att ge vägledning för tillsynen. I Sverige finns knappt 200
              dammar där ett dammbrott bedöms kunna orsaka dödsfall och mycket
              stor materiell skada. Det finns ca 15 anläggningar som klassificeras
              som farlig verksamhet och omfattas av EG-direktivet om hantering
              av avfall från utvinningsindustri och motsvarande relevant svensk
              lagstiftning. För dessa ca 15 anläggningar är det Myndigheten
              för samhällsskydd och beredskap som är tillsynsmyndighet.
            </seg>
          </u>
          <u>
            <seg>
              För både de svenska gruvdammarna och kraftverksdammarna gäller
              dock att den största faran vid ett dammbrott inte är spridning
              av eventuella kemikalier utan själva vattnet och medföljande slam
              som skulle kunna översvämma människor, byggnader och infrastruktur.
            </seg>
          </u>
          <u>
            <seg>
              Regeringen tar dessa frågor på största allvar och gav i regleringsbrevet
              för 2008 Svenska kraftnät i uppdrag att se över de statliga insatserna
              för dammsäkerhet. I uppdraget ingick att analysera om nuvarande
              system svarar mot de krav på säkerhet samhället ställer i dag.
            </seg>
          </u>
          <u>
            <seg>
              Svenska kraftnät redovisade sin slutrapport den 30 juni i år.
              Rapporten omfattar ett flertal förslag om dammsäkerhet och industrins
              egenkontroll, liksom statlig tillsyn och tillsynsvägledning. Rapporten
              remissbehandlas just nu, och Regeringskansliet kommer att behandla
              Svenska kraftnäts förslag så snart remissinstansernas synpunkter
              kommit in i december. Det är alltså ännu för tidigt att ge besked
              om vilka initiativ regeringen kommer att ta.
            </seg>
          </u>
          <note type="speaker">
            Anf. 9 MATILDA ERNKRANS (S):
          </note>
          <u>
            <seg>
              Fru talman! Just nu pågår klimattoppmötet i Cancún där världens
              ledare ska försöka ta ansvar för de försämringar av vårt klimat
              som vi har åstadkommit genom mänsklig påverkan. Det återstår att
              se om världens ledare kommer att känna och ta ansvar för dagens
              generation och för kommande generationer.
            </seg>
          </u>
          <u>
            <seg>
              Med anledning av den katastrofala dammolycka som inträffade i
              Kolontar i Ungern för en tid sedan har jag ställt frågan om man
              har tillräckligt på fötterna när det gäller dammolyckor med omfattande
              miljökonsekvenser i Sverige. Jag trodde att det var miljöministern
              som skulle svara på det eftersom det handlar om miljökonsekvenser,
              men jag är naturligtvis tacksam över att näringsminister Maud
              Olofsson är här och svarar på frågorna.
            </seg>
          </u>
          <u>
            <seg>
              Dammolyckan i Ungern är väl känd. En miljon kubikmeter giftigt
              slam vällde ut från aluminiumfabriken med förödande miljökonsekvenser,
              dödsfall och så vidare som följd. Problemet är att detta inte
              är någonting unikt. Det finns rapporter världen över om olyckor
              som hör samman med mineralbrytning och metalltillverkning.
            </seg>
          </u>
          <u>
            <seg>
              I Sverige inträffade år 2000 en liknande olycka med sprickor
              i en dammkonstruktion i gruvan Aitik i Gällivare. Det gjorde att
              gruvledningen beslutade att släppa ut en och en halv miljon kubikmeter
              kopparhaltigt vatten, och ingen ansvarig har ställts till svars
              för detta. Den gruvan är Bolidenägd, och samma bolag var 1998
              inblandad i en olycka i Andalusien i Spanien. Där spreds fem miljoner
              kubikmeter giftslam ut i det lokala flodsystemet. Efterräkningarna
              pågår fortfarande. Förra året beslutade Svea hovrätt om kvarstad
              på 1,4 miljarder för Boliden för kommande skadestånd. Det är högst
              påtagligt att olyckor sker runt om i världen.
            </seg>
          </u>
          <u>
            <seg>
              Det blev också ganska påtagligt att det faktiskt sker olyckor
              i Sverige. Denna månad, tidigt i november, brast en damm i Hästberga
              i södra Sverige, och en miljon kubikmeter vatten det var som tur
              var bara vatten rann ut från den dammen. Tre människor drogs med
              och en bro rasade. Jag tycker att det är anmärkningsvärt att sprickan
              i dammen upptäcktes av två kanotister som råkade paddla förbi,
              och innan de ens hade hunnit ringa till SOS Alarm hade dammen
              brustit.
            </seg>
          </u>
          <u>
            <seg>
              Jag tycker att detta reser ett antal frågor om hur dammsäkerheten
              faktiskt ser ut i Sverige. Dessutom är det oerhört viktigt att
              skydda våra vattentäkter och vattenmiljöer, inte minst om man
              har ansvar för dagens generation och för kommande generationer.
              Jag menar att barn inte ska behöva leka på förorenad jord. De
              ska kunna samla genetiskt friska grodor i klara vattendrag.
            </seg>
          </u>
          <u>
            <seg>
              Därför tycker jag, trots det svar ministern nu har gett på min
              fråga, att hon fortfarande är svaret skyldig när det gäller dammolyckor
              med omfattande miljökonsekvenser och beträffande säkerheten. Jag
              hoppas att ministern kan utveckla sitt svar i nästa inlägg.
            </seg>
          </u>
          <note type="speaker">
            Anf. 10 Närings- och energiminister MAUD OLOFSSON (C):
          </note>
          <u>
            <seg>
              Fru talman! Det är naturligtvis en oerhört viktig fråga. Det
              viktiga är de fakta som jag redogör för i interpellationssvaret,
              nämligen hur många dammar som omfattas. Det är viktigt att veta
              omfattningen. Samtidigt är det viktigt att berätta för riksdagen
              att vi redan hade tagit ett initiativ, ovetandes om både Ungern
              och den kraftverksdamm som brast i Sverige. Vi hade redan gett
              Svenska kraftnät uppdraget.
            </seg>
          </u>
          <u>
            <seg>
              I sitt förslag säger Svenska kraftnät att vi ska ha tydligare
              regler för dammsäkerheten. Det ska vara ett komplement till miljöbalken.
              Vidare ska det finnas en obligatorisk klassificering av dammanläggningarna
              utifrån de konsekvenser som ett dammbrott skulle kunna medföra.
              Alla dammar är ju inte likadana. Vad gäller en del större anläggningar
              kanske vi har en annan tillsyn och kontroll än vid andra anläggningar.
            </seg>
          </u>
          <u>
            <seg>
              I förslaget sägs också att kraven ska ökas på verksamhetsutövares
              strategi och ledningssystem, det vill säga att ägarna till dammarna
              måste ha en tydlig egenkontroll som vi kan lita på. Dessutom anser
              man att rapporteringens omfattning ska anpassas efter vilken kategori
              dammen placeras i.
            </seg>
          </u>
          <u>
            <seg>
              Det finns alltså en rad förslag, och vi kommer att behandla dem
              när remisstiden gått ut. Därför kan jag inte ge svar i dag. Vi
              vill naturligtvis invänta vad remissinstanserna säger. Överlag
              kan man väl säga att det givetvis kommer att få konsekvenser utifrån
              vad Svenska kraftnät har föreslagit, och så ska det vara. Det
              är därför jag gett dem uppdraget. Jag tycker att vi behöver veta
              mer.
            </seg>
          </u>
          <u>
            <seg>
              När det gäller det som hände i Sverige pågår nu en utredning.
              Som minister kan jag inte kommentera den utredningen. Dessutom
              tror jag att vi ska vara försiktiga med att dra slutsatser innan
              vi sett vad utredningen kommer fram till. Det allvarliga och det
              för mig viktiga är att se till att vi har en ordning för detta
              som är strikt och bra och kan ge trygghet för svenska medborgare.
              Det är det viktigaste för oss. Jag kommer att återkomma till riksdagen
              med mer konkreta förslag när remisstiden gått ut och vi ska skriva
              proposition.
            </seg>
          </u>
          <u>
            <seg>
              Jag delar uppfattningen att detta är allvarligt och att vi måste
              ha en bra ordning för det.
            </seg>
          </u>
          <note type="speaker">
            Anf. 11 MATILDA ERNKRANS (S):
          </note>
          <u>
            <seg>
              Fru talman! Ja, det är allvarligt, särskilt med tanke på det
              som redan har hänt i Sverige, nämligen dammolyckan. Två kanotister
              paddlade förbi och upptäckte sprickan, men innan de hann ringa
              SOS Alarm brast dammen. Den oron tycker jag inte att svenska medborgare
              ska behöva leva med. Det är klart att det är allvarligt, och vi
              behöver ta frågan om dammsäkerhet på yttersta allvar.
            </seg>
          </u>
          <u>
            <seg>
              Det är vällovligt av ministern att säga att hon ska återkomma
              till riksdagen med en proposition om detta, men jag kan tycka
              att det är ganska symtomatiskt för regeringen att inte ha speciellt
              bråttom när det kommer till miljöansvar. Man simmar ganska dåligt
              i bakvattnet. Det gäller exempelvis det som jag inledde mitt förra
              inlägg med, klimattoppmötet i Köpenhamn som var ett fullständigt
              misslyckande.
            </seg>
          </u>
          <u>
            <seg>
              Vi får väl se hur det går i Cancún. Jag åker dit med förhoppningen
              att den här gången få vara stolt över Sverige, även om man fortfarande
              simmar ganska dåligt i bakvattnet. Man har till exempel inte orkat
              driva att EU ska höja utsläppsåtagandena till 30 procent.
            </seg>
          </u>
          <u>
            <seg>
              Det finns andra exempel. Ett sådant är bisfenol A i nappflaskor.
              Där har regeringen sagt att vi måste vänta, att vi måste avvakta.
              I förra veckan fattade Europaparlamentet beslut om att förbjuda
              bisfenol A i nappflaskor, så kanske kan även regeringen komma
              framåt i den frågan.
            </seg>
          </u>
          <u>
            <seg>
              När det gäller dammsäkerheten har Svenska kraftnät sedan 2003
              haft i uppdrag att årligen rapportera till regeringen hur dammsäkerheten
              ser ut. Redan i en rapport 2007 konstaterade Svenska kraftnät
              att kontrollen behövde stärkas och tillsynen förbättras, att det
              behövdes tydligare regelverk, speciellt för de dammar där ett
              dammbrott skulle kunna medföra stora konsekvenser.
            </seg>
          </u>
          <u>
            <seg>
              Man kan inte säga att regeringen precis haft bråttom när det
              gäller den här frågan. Man har gett Svenska kraftnät i uppdrag
              att på nytt utreda frågan. De fick till och med två år på sig
              att göra utredningen. Uppdraget gavs 2008, och resultatet presenterades
              sommaren 2010. Nu är ärendet ute på remiss, och sedan kanske,
              möjligtvis, ska regeringen återkomma. Ganska många år har alltså
              förflutit; näringsministern är inne på sitt femte år som minister
              med ansvar för dessa frågor.
            </seg>
          </u>
          <u>
            <seg>
              Jag tycker inte att det skett tillräckligt. Jag tycker att det
              finns en ganska uppenbar tendens vad gäller regeringens miljöansvar,
              det vill säga det är lågt prioriterat. Också i detta fall visar
              det sig tydligt. Det hade varit möjligt att säkra våra dammar
              betydligt mycket tidigare. Därför tycker jag att näringsministern
              fortfarande är svaret skyldig. Hur kommer det sig att det tagit
              så lång tid? Vad är det som gör att dammsäkerheten är så lågt
              prioriterad av regeringen trots att dammar uppenbarligen brister?
              Det sker även i Sverige. Nu var det endast fråga om vatten den
              här gången, men det fick ändå ganska stora konsekvenser. Människor
              drogs med i vattenströmmarna, en bro rasade och så vidare.
            </seg>
          </u>
          <u>
            <seg>
              Jag hoppas att näringsministern kan ge besked om varför man inte
              haft speciellt bråttom i fråga om dammsäkerheten.
            </seg>
          </u>
          <note type="speaker">
            Anf. 12 Närings- och energiminister MAUD OLOFSSON (C):
          </note>
          <u>
            <seg>
              Fru talman! Jag kan konstatera att vi haft mer bråttom än interpellanten
              eftersom vi tog initiativ till att ge Svenska kraftnät uppdraget
              redan före olyckan. Det är så man måste agera. Det underlag som
              fanns tidigare var inte tillräckligt för att kunna lägga fram
              konkreta förslag. Nu har Svenska kraftnät kommit med ett bra underlag
              som ska ut på remiss, och jag föreställer mig att riksdagen vill
              att den här typen av ärenden, på samma sätt som alla andra ärenden,
              ska ha en ordentlig genomgång och få en ordentlig genomlysning
              så att kvaliteten blir god. Jag tror inte att riksdagen vill slarva
              med det underlaget. Nu har vi fått utredningen, och den går ut
              på remiss. Det är viktigt att ta in remissinstansernas synpunkter
              för att veta hur det hela ska hanteras i nästa steg.
            </seg>
          </u>
          <u>
            <seg>
              När det gäller den allmänna synen på miljö- och klimatfrågan
              har vi naturligtvis helt olika syn på det. Vi har den mest ambitiösa
              klimat- och energipolitiken i världen. Det gör att vi står starka
              vid de tillfällen vi diskuterar miljö- och klimatfrågorna, inte
              minst med tanke på det som hände i Köpenhamn och det som nu händer
              i Cancún. Vi anser att Sverige behöver ta ledningen i miljö- och
              klimatfrågorna. Vi måste driva på, och det gör vi både i EU och
              globalt. Det är viktigt att ha en ambitiös politik också för att
              förebygga den här typen av händelser.
            </seg>
          </u>
          <u>
            <seg>
              Sedan kan vi ha olika åsikter om hur man ska bedriva miljöpolitik.
              Jag tror att ni, Matilda Ernkrans, har en mer socialistisk syn
              på det medan vi har en mer liberal syn. I grunden tror jag dock
              att vi är överens om för att återgå till det som frågan gällde,
              nämligen dammsäkerheten att med de förslag som Svenska kraftnät
              nu lagt fram får vi en bra grund för att kunna skärpa lagstiftningen
              och få en bättre ordning.
            </seg>
          </u>
          <u>
            <seg>
              Boliden nämndes i ett tidigare inlägg. I våras besökte jag deras
              nya anläggning i Boliden. Det är spännande att se hur Boliden,
              som drabbades av dessa två olyckor, nu använder den erfarenheten
              till att bygga en helt ny sorts damm som är mycket mer miljövänlig
              och mycket mer i framkant i fråga om teknikutveckling. Jag hoppas
              verkligen att Sverige på det sättet tar ledningen och visar hur
              vi kan ha både gruvdrift och en bra hantering av det avfall som
              finns, att vi kan ta hand om avfallet på ett miljövänligt och
              bra sätt. Det är en kompetens som övriga länder kan ha nytta av.
              Det är viktigt att vi har bolag som Boliden och LKAB som hanterar
              detta på ett miljömässigt bra sätt.
            </seg>
          </u>
          <u>
            <seg>
              Jag känner mig därför rätt trygg med att vi i lugn och ro kan
              flytta fram positionerna. Vi kommer att återkomma till riksdagen
              med ett bra underlag, för det kommer riksdagsledamöterna att kräva.
              Vi kommer också att se till att säkerheten för svenska medborgare
              blir bra. Det är grunden för den politik vi för.
            </seg>
          </u>
          <note type="speaker">
            Anf. 13 MATILDA ERNKRANS (S):
          </note>
          <u>
            <seg>
              Fru talman! Jag tycker fortfarande att näringsminister Maud Olofsson
              är svaret skyldig vad gäller frågan om varför den här regeringen
              har så lite bråttom när det gäller miljöfrågorna och i det här
              fallet dammsäkerheten.
            </seg>
          </u>
          <u>
            <seg>
              Det fanns en rapport redan 2007 där det påpekades ett antal brister,
              att tillsynen behövde förbättras och så vidare. Det har gått flera
              år, och regeringen är inte ens framme vid att kunna presentera
              en proposition.
            </seg>
          </u>
          <u>
            <seg>
              Man kan göra en jämförelse. Under förra mandatperioden hade jag
              förmånen att ägna en stor del av mitt engagemang åt socialförsäkringsutskottet.
              Där hanterar vi sjukförsäkringsfrågan. Där klarade regeringen
              av att på en vecka skriva ny lag när det gällde att utförsäkra
              människor ur sjukförsäkringen. Men här ska man behöva flera år
              för att få fram ett tillräckligt underlag för att skriva en proposition
              som ökar dammsäkerheten.
            </seg>
          </u>
          <u>
            <seg>
              Jag tycker att det visar på vad man har för agenda från den borgerliga
              regeringen. Jag kan bara beklaga den.
            </seg>
          </u>
          <u>
            <seg>
              Jag ser naturligtvis fram emot den proposition, när det gäller
              dammsäkerheten, som vi nu får vänta på till dess att näringsministern
              är beredd att lägga fram den.
            </seg>
          </u>
          <note type="speaker">
            Anf. 14 Närings- och energiminister MAUD OLOFSSON (C):
          </note>
          <u>
            <seg>
              Fru talman! Ja, man kan alltid önska att det ska gå snabbare.
              Jag kan bara konstatera att jag är mycket snabbare än vad interpellanten
              är. Men jag tror att det finns en stor samsyn kring att vi behöver
              en ökad dammsäkerhet. Jag tror inte att det är någon partipolitiskt
              skiljande fråga.
            </seg>
          </u>
          <u>
            <seg>
              Det som vi såg var att vi behövde ett bättre underlag för att
              kunna skriva en proposition, och det är det riksdagen också kräver.
              Ni vill ha bra underlag. Ni vill att det ska finnas en bra grund
              för att lägga fram propositioner så att ni kan ta ställning till
              det här i riksdagen. Det var därför som Svenska kraftnät fick
              det nya uppdraget.
            </seg>
          </u>
          <u>
            <seg>
              Nu finns det en rad åtgärder, som jag har räknat upp, som vi
              kan vidta, och jag ser fram emot att vi kommer att skriva en proposition
              så fort remissinstanserna har lämnat sina svar på detta. Därefter
              kan vi fatta beslut.
            </seg>
          </u>
          <u>
            <seg>
              Sedan ska man komma ihåg att det inte är en total anarki på det
              här området bara för att vi inte har skrivit en proposition, utan
              Svenska kraftnät och andra myndigheter har redan i dag det här
              uppdraget. De har tillsynsansvar och ska kolla upp alla de här
              sakerna. Men vi kan behöva skärpa en del av regelverket.
            </seg>
          </u>
          <u>
            <seg>
              Jag tror att vi i grunden, om jag jämför med många andra länder,
              har duktiga myndigheter som är duktiga på att följa upp, men vi
              ska också utreda vad som hände med dammolyckan i Skåne.
            </seg>
          </u>
          <note>
            Överläggningen var härmed avslutad.
          </note>
          <note>
            5 § Svar på interpellation 2010/11:23 om elleveranser i Tornedalen
          </note>
          <note type="speaker">
            Anf. 15 Närings- och energiminister MAUD OLOFSSON (C):
          </note>
          <u>
            <seg>
              Fru talman! Karin Åström har frågat mig, med anledning av problemen
              med elleveranserna i Tornedalen, om jag avser att vidta några
              åtgärder, till exempel ytterligare skärpning av ellagen eller
              tydligare instruktioner till Energimarknadsinspektionen. Vidare
              har Karin Åström frågat om jag avser att vidta några andra åtgärder
              för att stärka elkonsumenternas ställning.
            </seg>
          </u>
          <u>
            <seg>
              Låt mig först säga att jag är djupt bekymrad över situationen
              i Tornedalen, som förorsakat att tvångsförvaltning nu sker. Det
              är mycket olyckligt att elkunderna drabbas på det sätt som Karin
              Åström beskriver.
            </seg>
          </u>
          <u>
            <seg>
              Bakgrunden till Karin Åströms första fråga är att elnätsföretaget
              Ekfors Kraft är satt under tvångsförvaltning sedan i slutet av
              september månad i år. Företaget har även två gånger tidigare varit
              satt under tvångsförvaltning.
            </seg>
          </u>
          <note>
            I samband med dessa förfaranden uppmärksammades vissa svagheter
            i lagen om särskild förvaltning av vissa elektriska anläggningar.
            Jag tog därför snabbt initiativ till att bestämmelserna i lagen
            skärptes i avsikt att tvångsförvaltaren skulle få större befogenheter
            och att staten ska vara garant för tvångsförvaltarens ersättning.
          </note>
          <u>
            <seg>
              Problemen med Ekfors Kraft har tyvärr ändå fortsatt, och företaget
              är återigen satt under tvångsförvaltning. Om tvångsförvaltningen
              misslyckas med sitt syfte kan Energimarknadsinspektionen ansöka
              om tvångsinlösen av Ekfors Krafts anläggningar.
            </seg>
          </u>
          <u>
            <seg>
              Det bör poängteras att det är tvångsförvaltaren som har att agera
              i frågor som rör själva tvångsförvaltningen. Energimarknadsinspektionen
              är endast tillsynsmyndighet över tvångsförvaltaren.
            </seg>
          </u>
          <u>
            <seg>
              Enligt uppgifter från Energimarknadsinspektionen anser inspektionen
              att den pågående tvångsförvaltningen hittills inte har varit framgångsrik.
              Energimarknadsinspektionen överväger därför att inom en snar framtid
              ansöka om tvångsinlösen av Ekfors Krafts anläggningar.
            </seg>
          </u>
          <u>
            <seg>
              Jag kommer att noga följa utvecklingen i frågan och är beredd
              att ta initiativ till ytterligare förstärkt lagstiftning om det
              skulle behövas. Dock bör den nuvarande processen först avslutas
              innan det finns skäl att eventuellt överväga ytterligare skärpningar
              av lagstiftningen.
            </seg>
          </u>
          <u>
            <seg>
              Vad gäller Karin Åströms andra fråga, om jag avser att vidta
              några andra åtgärder för att stärka elkonsumenternas ställning,
              vill jag betona att det är en för mig mycket prioriterad uppgift.
            </seg>
          </u>
          <u>
            <seg>
              Det pågår för närvarande ett arbete inom Regeringskansliet med
              att ta fram en proposition med anledning av det nya elmarknadsdirektivet.
              I denna proposition kommer regeringen med ett antal konkreta förslag
              för att stärka elkonsumenternas ställning på marknaden. Propositionen
              planeras att överlämnas till riksdagen i början av 2011.
            </seg>
          </u>
          <note type="speaker">
            Anf. 16 KARIN ÅSTRÖM (S):
          </note>
          <u>
            <seg>
              Fru talman! Första gången jag ställde en interpellation till
              ministern i den här frågan var den 23 januari 2007. Sedan dess
              har jag diskuterat problemet med elleveranserna i Tornedalen vid
              flera tillfällen, här i kammaren men också i näringsutskottet
              där ministern brukar besöka oss.
            </seg>
          </u>
          <u>
            <seg>
              Jag har faktiskt varit ganska nöjd med den lagförändring som
              så småningom kom. Vi tog ju beslut om den i kammaren för cirka
              två och ett halvt år sedan. Meningen var att man skulle snabba
              upp processen med att kunna tvångsinlösa privata elbolag som missköter
              sina åtaganden så kapitalt som bland annat Ekfors Kraft.
            </seg>
          </u>
          <u>
            <seg>
              I dag kan jag väl säga att jag är mycket tveksam till om lagen
              verkligen fungerar som det var avsett. Dessutom måste vi lägga
              till att den här ägaren har avtjänat fängelsestraff för upprepade
              grova skattebrott och är en ständig kund hos kronofogden med gigantiska
              skatteskulder. Situationen är alltså fortfarande otroligt allvarlig
              uppe i Tornedalen.
            </seg>
          </u>
          <u>
            <seg>
              I oktober var elkonsumenterna från Tornedalen i kontakt med mig
              igen. De var oerhört bekymrade och visste inte vad de skulle göra,
              för den här gången hade de fått dubbla elräkningar, dessutom mycket
              höga. Den ena kom från den tillsatta tvångsförvaltaren, och den
              andra kom från Mikael Styrman, Ekfors Kraft.
            </seg>
          </u>
          <u>
            <seg>
              Det fanns en påtaglig rädsla i de samtal som jag hade med de
              här kunderna för att strömmen skulle stängas av om de inte betalade
              Styrman. Det började dessutom bli rejält kallt ute vid den här
              tiden.
            </seg>
          </u>
          <u>
            <seg>
              Visst hade de fått beskedet att det var tryggt att betala in
              till tvångsförvaltaren, och även jag tyckte att det enda rätta
              var att betala in till tvångsförvaltaren. Men, fru talman, inte
              ens det centerpartistiska kommunalrådet där uppe verkade vara
              trygg med att betala in kommunens elräkningar till tvångsförvaltaren,
              utan kommunen betalade in till Styrmans Ekfors Kraft. De var också
              rädda för att elströmmen skulle kunna brytas av Styrman om de
              inte betalade.
            </seg>
          </u>
          <u>
            <seg>
              Vem kunde man lita på här? Och hur skulle man gå vidare? Så var
              situationen den 29 oktober när jag lämnade in min interpellation.
            </seg>
          </u>
          <u>
            <seg>
              Ministern! Jag gläds i dag, för fyra dagar efteråt kom beslutet
              om tvångsinlösen. Det var i allra högsta grad på tiden. Men när
              det gäller tvångsinlösen det vet ministern säkert också om tar
              det tyvärr minst ett och ett halvt år, enligt Energimarknadsinspektionen,
              innan man är framme vid något beslut. Det är en oerhört lång tid,
              och det är många, däribland också kommunerna, som är otroligt
              oroade och bekymrade över hur det ska sluta.
            </seg>
          </u>
          <u>
            <seg>
              Vad ska man tro? Ska vi nu säga att den här lagen är tillräckligt
              vattentät, eller man kanske skulle säga eltät, så att den garanterar
              en trygg, säker och kostnadseffektiv energiförsörjning till konsumenterna
              uppe i Tornedalen? Är det detta vi ska se, att den fortfarande
              är vattentät och eltät? Eller är det faktiskt så att vi omgående
              behöver göra om den igen?
            </seg>
          </u>
          <note type="speaker">
            Anf. 17 LEIF PETTERSSON (S):
          </note>
          <u>
            <seg>
              Fru talman! Ja, då står vi här återigen och debatterar situationen
              för elkunderna i delar av Haparanda och delar av Övertorneå kommun.
            </seg>
          </u>
          <u>
            <seg>
              Trots vad ministern tidigare har sagt verkar vi fortfarande vara
              långt ifrån en lösning. Egentligen skulle vi inte behöva debattera
              den här frågan. Det är en självklarhet att människor ska ha leveranssäkerhet
              när det gäller el. Det är en självklarhet att man ska få sina
              anläggningar inkopplade av den som har koncession i ett område.
              Det borde vara en självklarhet.
            </seg>
          </u>
          <u>
            <seg>
              Men så är det inte i det här fallet, och det verkar inte som
              om lagens möjligheter är tillräckliga när det gäller företag som
              inte vill göra rätt för sig.
            </seg>
          </u>
          <u>
            <seg>
              Nu kan inte heller ministern skylla den situation som är vid
              handen på den tidigare, socialdemokratiska regeringen som hon
              har tenderat att göra tidigare. Ansvaret är den sittande regeringens
              och ingen annans.
            </seg>
          </u>
          <u>
            <seg>
              Situationen har beskrivits i tidigare debatter, men en kort rekapitulation
              är kanske på sin plats. Vi har alltså ett företag som vägrar att
              ansluta anläggningar till elnätet, såväl offentliga som privata.
              Samma företag tar framför allt hutlöst höga nätavgifter men också
              andra avgifter av sina abonnenter.
            </seg>
          </u>
          <u>
            <seg>
              Om någon skulle vilja byta elleverantör hotar företaget med att
              stänga av strömmen. Företaget har stängt av strömmen till både
              enskilda och offentliga konsumenter. När det gäller offentliga
              konsumenter är det framför allt Haparanda kommun som har drabbats
              därför att de inte ansetts dansa efter företagarens pipa. Man
              har gjort någonting som han inte har varit nöjd med när det gäller
              gatubelysningen, och då har han kunnat stänga av strömmen till
              offentliga konsumenter, till skolor, äldreomsorg och så vidare.
            </seg>
          </u>
          <u>
            <seg>
              Enskilda abonnenter har han stängt av strömmen för eftersom de
              i enlighet med vad som föreskrivits betalat till tvångsförvaltaren.
              Tvångsförvaltaren var snabbt på plats och löste problemet, men
              ägaren stängde ändå av strömmen till dessa konsumenter.
            </seg>
          </u>
          <u>
            <seg>
              Till detta ska läggas Övertorneå kommuns agerande, vilket Karin
              Åström tidigare talade om, där man i strid med gällande lag betalat
              elräkningen till företaget i fråga i stället för till tvångsförvaltaren.
              Här är lagen uppenbarligen inte tillräckligt tydlig. Det är det
              enda sätt jag kan tolka det hela på. Det får inte finnas denna
              möjlighet för det offentliga eller för privatpersoner att misstolka
              vad som avses. Betalningen måste gå till den som driver verksamheten,
              i det här fallet tvångsförvaltaren.
            </seg>
          </u>
          <u>
            <seg>
              Nu måste det här få ett slut. En rättsstat kan inte ha denna
              typ av ordning där enskilda, i detta fall företagare, tar lagen
              i egna händer och på liknande sätt som organiserat kriminella
              med hot försöker tillskansa sig ekonomiska fördelar.
            </seg>
          </u>
          <u>
            <seg>
              Fru talman! Ministern måste komma tillbaka till riksdagen med
              skärpningar av de lagar som reglerar detta område. Vem vet annars
              vad nästa steg blir från företagarens sida? Kan ministern verkligen
              ta på sitt ansvar att den här situationen bara fortsätter och
              fortsätter?
            </seg>
          </u>
          <u>
            <seg>
              Jag har sagt det tidigare och säger det igen: Hade den här situationen
              förelegat i någon av Stockholms kranskommuner, då hade situationen
              varit löst. Hade Vallentuna eller Täby varit utsatt för detta
              hade om inte annat medierna tvingat ministern att agera. Men nu
              är det här någonting som händer långt från centralredaktionerna,
              och då blir inte trycket att agera särskilt stort, i varje fall
              inte från mediernas sida.
            </seg>
          </u>
          <u>
            <seg>
              Fru talman! Ministern måste agera nu. Kom tillbaka med lagskärpningar
              och se till att frågan kommer bort från dagordningen!
            </seg>
          </u>
          <note type="speaker">
            Anf. 18 SVEN-ERIK BUCHT (S):
          </note>
          <u>
            <seg>
              Fru talman! Elnätskoncession är ett mycket starkt monopol. Det
              är till och med starkare än det monopol som Systembolaget har
              vad avser att försälja alkoholhaltiga drycker. Om man är missnöjd
              med Systembolaget kan man åka över gränsen till Finland, Danmark
              eller Tyskland för att handla, men om en elkonsument inte är nöjd
              med den el som man köper och inte får den leverans som man förväntar
              sig kan man inte ens åka över gränsen. Vi i Tornedalen bor faktiskt
              nära en gräns, ibland bara ett hundratal meter ifrån, men vi kan
              inte ens dra en kabel över den gränsen för att ansluta oss till
              det finska elnätet.
            </seg>
          </u>
          <u>
            <seg>
              Så starkt är elkoncessionen reglerad. Det är ett oerhört starkt
              monopol.
            </seg>
          </u>
          <u>
            <seg>
              Jag tycker att ett så starkt monopol måste hanteras på ett mycket
              ansvarsfullt sätt. El är en mycket central och samhällsnyttig
              funktion som normalt hanteras på ett tryggt och ansvarsfullt sätt
              i vårt land. Men tyvärr har inte hela Sveriges befolkning den
              situationen. I Tornedalen har man under en lång tid haft enorma
              problem. Det som är en självklarhet normala elleveranser i vardagen
              för invånare i vårt land är inte någon självklarhet i Tornedalen,
              och så har det varit i snart tio års tid.
            </seg>
          </u>
          <u>
            <seg>
              Det är djupt oanständigt för ett rättssamhälle att det är på
              det sättet. Det finns inget försvar för att medborgare i vårt
              land ska utsättas för mörker och otrygghet, att barnen inte ska
              kunna färdas tryggt efter våra vägar till skola och daghem, att
              skolor och daghem tillfälligt inte kan bedrivas på ett normalt
              sätt, att dieseldrivna elverk måste nyttjas för att säkerställa
              samhällsviktiga funktioner, att avloppspumpstationer måste breddas
              till våra vattendrag, att vattenverk inte fungerar, att anläggningar
              och fastigheter förvägras kopplas in mot elnätet, att eltaxor
              chockhöjs utan förvarning, att elleveranser bryts utan förvarning
              och att företag och medborgare måste känna otrygghet och rädsla
              för att strömmen ska brytas.
            </seg>
          </u>
          <u>
            <seg>
              Fru talman! Listan går att göra ännu längre. Det jag beskriver
              är Sverige 2010. Det är inte det Sverige där vi befinner oss i
              dag. Det är inte ett Sverige man känner igen i Malmö, Täby, Danderyd
              eller Göteborg. Det här är Sverige 2010 i Tornedalen.
            </seg>
          </u>
          <u>
            <seg>
              Jag tror faktiskt att statsrådet Olofsson har haft och har en
              ambition att lösa det problem jag beskriver. Tyvärr är det inte
              löst trots ambitionen. Åren går, och ett misslyckande kan bara
              beskrivas som ett misslyckande.
            </seg>
          </u>
          <u>
            <seg>
              Jag vet inte vad det beror på. Statsrådet har nog som jag sade
              haft goda ambitioner och en vilja att lösa det, men möjligen har
              statsrådet haft dåliga rådgivare. Jag vet inte. Det kan också
              vara så att det här bolaget på något sätt har hållits bakom ryggen
              på grund av andra saker som jag inte känner till. Det är synpunkter
              som har framförts från invånare.
            </seg>
          </u>
          <u>
            <seg>
              Jag har inget svar på de här frågorna, men det som medborgarna
              i Tornedalen drabbas av, i Sverige 2010, måste få ett slut. De
              måste få trygg elförsörjning som alla andra medborgare i vårt
              land.
            </seg>
          </u>
          <note type="speaker">
            Anf. 19 Närings- och energiminister MAUD OLOFSSON (C):
          </note>
          <u>
            <seg>
              Fru talman! För det första ska jag säga att jag tror att vi är
              rätt överens om att det här gäller både en ovanlig situation och
              en ovanlig ägare. Det är precis som Sven-Erik Bucht säger: Nätkoncession
              är något väldigt viktigt, och det är omgärdat av mycket regelverk.
              Det här är en mycket gammal nätkoncession, och det är viktigt
              att det prövas ordentligt vad man har för utgångsläge och möjlighet
              att sköta detta när man får dessa tillstånd eller koncessioner.
            </seg>
          </u>
          <u>
            <seg>
              Samtidigt ska man säga att vi har en ganska stark lagstiftning.
              Vi har tvångsförvaltning och vi har tvångsinlösen, så vi har ganska
              starka instrument för att kunna justera detta.
            </seg>
          </u>
          <u>
            <seg>
              Även om man har starka instrument hoppas jag att ledamöterna
              av Sveriges riksdag vill att man tillämpar dem på ett rättssäkert
              sätt, för även om samhället har oerhört starka instrument och
              vi agerar i sådant här så måste det finnas möjlighet till överklaganden
              och annat. Det är ju en del av en rättsstat.
            </seg>
          </u>
          <u>
            <seg>
              Vi har agerat gentemot detta. Dels har vi nu tvångsförvaltning,
              och Energimarknadsinspektionen är också beredd att gå till tvångsinlösen.
              Men jag tror att alla som känner till den här situationen också
              vet vilka komplikationer det innebär, och det är därför som det
              är väldigt svårmanövrerat. Den som gör detta till en enkel fråga
              tror jag därför spelar med dubbla kort.
            </seg>
          </u>
          <u>
            <seg>
              Vi vet alla att detta är mycket besvärligt. Jag förstår fullt
              och väl vilken situation som invånarna i Tornedalen har, och vi
              har därför dels skärpt lagstiftningen under resans gång, dels
              gett Haparanda kommun, Sven-Erik Bucht, tillstånd att koppla in
              ett eget nät, allt i syfte att kunna säkra medborgarnas rätt till
              gatlyse och egen el.
            </seg>
          </u>
          <u>
            <seg>
              Jag har försökt att lyssna på er interpellanter. Ni säger att
              ni vill skärpa lagstiftningen, men jag har faktiskt inte hört
              något konkret förslag på vad det skulle kunna vara. Jag tycker
              att när man för fram kritik på det här sättet skulle det finnas
              någon idé om vad man tycker saknas i den befintliga lagstiftningen.
              De instrument vi har är rätt kraftfulla.
            </seg>
          </u>
          <u>
            <seg>
              Jag som minister kan inte vända mig till Energimarknadsinspektionen
              och säga att de måste snabba på processen eller att de ska göra
              på ett visst sätt. Jag styr med hjälp av regleringsbrev och lagstiftning.
              Jag är beredd att förbättra lagstiftningen om det skulle hjälpa
              i sammanhanget. Men tyvärr måste vi driva processen hela vägen
              fram, med tvångsförvaltning och tvångsinlösen som en del av detta.
              Det är inte säkert att även om vi tar till tvångsinlösen problemet
              löses med en gång, men det kanske kan lösas på sikt.
            </seg>
          </u>
          <u>
            <seg>
              Det är en mycket ovanlig situation. Det som händer är djupt olyckligt.
              Många människor är förtvivlade. Jag träffar dem också.
            </seg>
          </u>
          <u>
            <seg>
              Låt oss vara seriösa och tala om riksdagens, lagstiftarens, möjligheter
              i sammanhanget. Det finns då anledning för er att tala om vad
              som i så fall fattas i lagstiftningen som vi kan förstärka mer.
              Jag kommer att förstärka lagstiftningen på elkundernas område.
              Ni är välkomna att berätta om det finns ytterligare saker.
            </seg>
          </u>
          <note type="speaker">
            Anf. 20 KARIN ÅSTRÖM (S):
          </note>
          <u>
            <seg>
              Fru talman! Jag har full förståelse för och vet att ministern
              inte kan gå in i myndighetsutövningen. Vi riksdagsledamöter har
              förståelse för att det är så.
            </seg>
          </u>
          <u>
            <seg>
              Jag har ställt interpellationer och frågor i saken under flera
              år. Jag har tidigare sagt att jag har känt mig relativt nöjd med
              det svar jag har fått, men vi har återigen facit i hand. Någonstans
              tar det alldeles för lång tid, och alldeles för många människor
              far illa. De är rädda för den dagliga situationen. Termometern
              kryper nedåt, och det blir kallare och kallare. Det berör på ett
              dramatiskt sätt människor i Tornedalen.
            </seg>
          </u>
          <u>
            <seg>
              Jag har i mina tidigare interpellationer till ministern tagit
              upp att jag är helt övertygad om att om Ekfors Kraft hade haft
              sin verksamhet i Täby kommun, eller någon annanstans i ett mer
              tätbefolkat område, hade problemet varit löst. Jag är helt övertygad
              om den saken.
            </seg>
          </u>
          <u>
            <seg>
              Det är bedrövligt och skamligt att man från regeringens sida
              kanske inte har förhalat men däremot skyndat långsamt. Många i
              Tornedalen upplever att de är särbehandlade eftersom det inte
              tas några krafttag. Ministern säger själv att ärendet har pågått
              i tio år och har accentuerats under de senaste fem sex åren.
            </seg>
          </u>
          <u>
            <seg>
              Ministern efterfrågar förslag till lagförändringar. Den här näringsidkaren
              har gjort sig skyldig till graverande lagöverträdelser. Han är
              dömd för grova skattebrott, har avtjänat fängelsestraff och är
              en av kronofogdens största kunder med fortsatt gigantiska skatteskulder.
              Han har nu ytterligare skatteskulder som tickar på för varje månad
              som går. Han får fortsätta att driva ett privat näringsbolag,
              visserligen elbolag. I normalfallet skulle en sådan näringsidkare
              haft näringsförbud.
            </seg>
          </u>
          <u>
            <seg>
              Jag skulle vilja höra ministerns resonemang om denna fråga. Är
              det inte möjligt att också titta på om näringsidkaren ska beläggas
              med näringsförbud? Det borde ha skett för länge sedan.
            </seg>
          </u>
          <u>
            <seg>
              Ministern sade också i sitt svar att processen först ska avslutas
              innan ytterligare skärpning av lagtexten görs. Jag blir bekymrad.
              Energimarknadsinspektionen säger klart och tydligt och jag har
              förståelse för det att processen kommer att ta minst ett och ett
              halvt år. Det kan innebära att det kommer att gå flera år till
              igen innan problemet är löst. Jag vill höra ministerns resonemang
              om näringsförbud eller andra lösningar på att förändra lagtexten,
              just för att minimera den segdragna konflikten.
            </seg>
          </u>
          <note type="speaker">
            Anf. 21 LEIF PETTERSSON (S):
          </note>
          <u>
            <seg>
              Fru talman! Vi är inte jurister, näringsministern. Vi är politiker
              med våra fel och brister. Nätkoncessionen omprövas någon gång.
              Man får väl inte nätkoncession för resten av livet eller så länge
              el produceras i landet. När nätkoncessionen ska omprövas borde
              det vara möjligt att också titta på om det är fråga om ett företag,
              precis som Karin Åström säger, med skatteskulder och andra oegentligheter
              och därför frånta dem nätkoncessionen. Det vore det enklaste.
              Då skulle något annat företag få koncession på området. Då skulle
              företaget inte finnas kvar på kartan, i varje fall inte som elleverantör.
              Det vore en möjlighet. Vad vet jag? Det måste naturligtvis utredas
              närmare om det är möjligt.
            </seg>
          </u>
          <u>
            <seg>
              En annan sak som Karin också tog upp är näringsförbud. Om det
              hade varit fråga om en restaurang hade personen i fråga fått näringsförbud
              för länge sedan. Han har alldeles för stora skatteskulder för
              att få fortsätta. Vi har sett exempel i Norrbotten med andra företagare
              i Luleå och så vidare som inte har skött sina åtaganden och som
              därför har fått näringsförbud. Det skulle vara en annan möjlighet,
              enligt mitt sätt att se.
            </seg>
          </u>
          <u>
            <seg>
              Näringsministern pratar om rättssäkerhet. Ja, men rättssäkerheten
              måste gälla bägge vägar. Det kan inte bara vara företagaren som
              har rättigheter utan det måste också vara konsumenterna. Det är
              viktigt att komma ihåg.
            </seg>
          </u>
          <u>
            <seg>
              Det florerar alltid uppgifter i en sådan här debatt där man kan
              fundera över om de är sanna eller inte. Det påstås att företaget
              i fråga har gett betydande partibidrag till ett av partierna som
              ingår i regeringen. Vi vet inte om det är sant, och det lär vi
              väl aldrig få veta efter KU-debatten i ärendet.
            </seg>
          </u>
          <note type="speaker">
            Anf. 22 SVEN-ERIK BUCHT (S):
          </note>
          <u>
            <seg>
              Fru talman! Jag vill än en gång uttrycka att jag tror på att
              näringsministern har haft, och har, en ambition att lösa problemet.
              Jag håller med om att detta inte är ett enkelt ärende utan det
              är ett oerhört komplicerat ärende. Det är oerhört komplicerat
              för de människor som drabbas i södra Tornedalen. De försätts i
              en fantastiskt annorlunda situation som vi många gånger inte kan
              begripa.
            </seg>
          </u>
          <u>
            <seg>
              Att vi fick tillstånd av regeringen att koppla in vår nya gatubelysning
              tackar vi för. Men vad som hände var att dagarna efter kopplades
              belysningen ur av koncessionsinnehavaren. Det var inte bara belysningen
              som kopplades ur, utan man kopplade ur strömmen till daghem, skolor,
              vattenverk och avloppsreningsverk. Det är komplicerat.
            </seg>
          </u>
          <u>
            <seg>
              När sådana här samhällsviktiga funktioner slutar att fungera
              börjar man fundera på om det inte finns andra lagar som borde
              träda in.
            </seg>
          </u>
          <u>
            <seg>
              Förslag till lagförändring: Ja, Energimarknadsinspektionen hade
              ett förslag till lagändring som var mer långtgående än det som
              regeringen då presenterade för riksdagen där man avstod från vissa
              saker. Hade man gått på Energimarknadsinspektionens grundförslag
              tror jag att vi hade haft en lite annorlunda situation i dag.
            </seg>
          </u>
          <u>
            <seg>
              Sedan kan man också fundera: Vi har myndigheter som har dömt
              ut viten i miljonklass, vi har tiotals miljoner i skuld och vi
              har Vattenfall som har en skuld. Men de drivs inte in.
            </seg>
          </u>
          <u>
            <seg>
              Nätkoncession: Vi har yttrat oss för fyra fem år sedan, och alla
              regeringsinstanser säger nej. Men koncessionen finns kvar. Då
              kan man fundera: Finns det något annat som ligger bakom? Jag anklagar
              inte näringsministern för det tvärtom.
            </seg>
          </u>
          <note type="speaker">
            Anf. 23 Närings- och energiminister MAUD OLOFSSON (C):
          </note>
          <u>
            <seg>
              Fru talman! Återigen: Det är ett otroligt komplicerat ärende.
              Det vet alla vi som talar här. Det som är komplicerat, för att
              vara rakt på sak, är att det här bolaget har kontroll över hela
              systemet. Det bygger på att om någon ska ta över och sköta det
              måste man förstå allt detta. Annars kan vi hamna i en situation
              där vi inte har någonting över huvud taget när det gäller elleveranser
              framöver. Det är det som gör det här komplicerat. Och det är därför
              som människor är rädda, också för att gå hela vägen fram.
            </seg>
          </u>
          <u>
            <seg>
              Vi måste hålla med om det är precis det Sven-Erik Bucht säger
              att vi har myndigheter som har agerat, och ägaren har tilldömts
              vite i miljonklassen. Det är alltså inte heller det att myndigheter
              inte har agerat. Problemet i den här delen är att det är ett ovanligt
              bolag med en ovanlig ägare, som är rätt förslagen på att ta sig
              runt den lagstiftning som finns.
            </seg>
          </u>
          <u>
            <seg>
              Jag tror inte att någon av oss kan säga att det är en svag lagstiftning,
              när vi kan gå in och tvångsförvalta och tvångsinlösa. Det är bara
              det att sådant här tar så evinnerlig tid. Jag är också less på
              att man inte kan komma fram. Men jag kan som minister inte gå
              till de här myndigheterna och säga att de ska göra det ena eller
              det andra, utan jag har en lagstiftning att följa. Jag vill hålla
              fast vid att vi har en väldigt stark lagstiftning.
            </seg>
          </u>
          <u>
            <seg>
              Skulle näringsförbud hjälpa? Nej, förmodligen inte. Ska elleveranserna
              i Tornedalen fungera måste vi ju ha någon som kan gå in och ta
              över. Det är det som tvångsförvaltning och tvångsinlösen ska lösa.
              Det är det som det är frågan om. Jag kommer att göra allt vad
              jag kan för att snabba på i den riktningen så att vi kan få en
              slutgiltig ordning.
            </seg>
          </u>
          <u>
            <seg>
              Vår förhoppning när det gäller Haparanda var att ni skulle lösa
              det det var ju det ni själva sade. Vi har försökt lyssna på vad
              man själv säger i Tornedalen, och Sven-Erik Bucht är den som har
              drivit på förslaget att Haparanda skulle få en egen koncession.
              Det visar väl att även lokala råd från lokala företrädare, det
              man tror skulle kunna fungera, inte fungerar i slutändan.
            </seg>
          </u>
          <u>
            <seg>
              Men jag är, som sagt, beredd att göra mer saker, om det bara
              fanns en möjlighet att snabba på det. Det som nu finns och som
              jag hoppas ska leda fram är att vi har en tvångsförvaltare som
              skapar trygghet. Där tror jag att vi kan förbättra informationen
              till medborgarna och till kunderna. Synpunkter som jag har fått
              är att man inte vet vem man ska betala till och inte vet vad som
              gäller. Där kan saker och ting förbättras. Men det måste också
              fortsätta så att man slutgiltigt kan få en ordning där uppe som
              fungerar.
            </seg>
          </u>
          <u>
            <seg>
              När det gäller nätkoncession är det ganska långa tillstånd, och
              de tillstånden gäller. Men vi har redan sagt att man inte har
              förvaltat det tillstånd som detta bolag har på det sätt som vi
              tycker att man ska göra. Alltså avbryter vi det nu det är det
              vi gör med tvångsförvaltning och eventuellt tvångsinlösen. Den
              delen prövar vi redan nu med den lagstiftning som vi har, så det
              hjälper inte heller.
            </seg>
          </u>
          <u>
            <seg>
              Tyvärr tror jag att vi har försökt allt det som går att försöka,
              men jag är beredd att fortsätta och anstränga mig. Kommer det
              goda idéer kring hur vi ska göra det här bättre och snabbare är
              jag mer än glad över det. Men jag kan konstatera att jag så här
              långt inte ser att vare sig näringsförbud eller avbrytande av
              koncession som idé är en framkomlig väg, för det prövar vi redan.
              Det finns redan med i korten.
            </seg>
          </u>
          <note type="speaker">
            Anf. 24 KARIN ÅSTRÖM (S):
          </note>
          <u>
            <seg>
              Fru talman! Det var intressant och nytt att höra att ni redan
              prövar näringsförbud. Det var någonting alldeles nytt för mig,
              så jag tackar för den informationen. Däremot är det väl känt att
              man håller på att hantera frågan om tvångsinlösen.
            </seg>
          </u>
          <u>
            <seg>
              Jag tror att ministern har haft ambitioner, precis som mina kamrater
              säger, att försöka lösa det här. Men jag tror också att man från
              regeringens sida har skyndat ganska långsamt. Jag är nästan helt
              övertygad om att hela proceduren med att ta fram lagtexter och
              försöka göra det man kan har gått alldeles för långsamt.
            </seg>
          </u>
          <u>
            <seg>
              Det är ett ärende som har pågått väldigt lång tid det måste vi
              också konstatera. Men trots allt är det människor som lever där.
              Som det har beskrivits kan de i kommunerna där hamna i direkt
              samhällsfarlig verksamhet om strömmen klipps av. Det är självklart
              att man måste fundera på lite bredare lagstiftningar. Man kanske
              inte bara ska titta på ellagen som sådan utan måste koppla in
              andra lagområden för att säkerställa att sådana här situationer
              aldrig någonsin får uppstå igen i Sverige. Man måste vara väldigt
              öppen.
            </seg>
          </u>
          <u>
            <seg>
              Med det skulle jag vilja säga så här: Fortsätt nu inte att skynda
              långsamt, som ni har gjort hittills, utan försök tänka er in i
              att det här kanske kan hända i Täby och gör lite snabbare ryck!
              Ligg med blåslampan på! Sök alla möjliga vägar för att få till
              stånd en förändrad hantering av sådana här situationer och en
              förändrad lagstiftning!
            </seg>
          </u>
          <note type="speaker">
            Anf. 25 Närings- och energiminister MAUD OLOFSSON (C):
          </note>
          <u>
            <seg>
              Fru talman! Låt mig först vara tydlig med att det inte är jag
              som minister som prövar några näringsförbud. Det kan inte jag
              ha några synpunkter på det är myndigheterna som gör det. Däremot
              har Konkurrensverket, Energimarknadsinspektionen, Marknadsdomstolen
              och andra varit inblandade i de här sammanhangen. Det är alltså
              inte så att myndigheterna inte har varit aktiva på det här området.
              Det vill jag säga och tydligt förklara för er när ni tycker att
              vi agerar väldigt långsamt och att ingenting händer.
            </seg>
          </u>
          <u>
            <seg>
              Den andra delen som är viktig att säga är att prövning av koncession
              är en grannlaga uppgift. Det är när prövning av koncessionen sker
              som det viktigaste beslutet tas. Det har inte jag makten över,
              för det gjordes långt innan jag blev energiminister. Det jag har
              försökt göra är att stärka lagstiftningen så att elkunderna får
              ett bättre läge. Men det är en otroligt ovanlig situation.
            </seg>
          </u>
          <u>
            <seg>
              Jag kan också tycka att det går långsamt. Men med den här skarpa
              lagstiftningen, som tvångsförvaltning och tvångsinlösen innebär,
              måste man också ha rättssäkerheten. Det är en svår balansgång.
              Vi måste också säkra att kunderna får elleverans den dag man gör
              de här sakerna. Det är också viktigt. Vi har tillräcklig information
              och kunskap om det här bolaget för att känna den oron.
            </seg>
          </u>
          <u>
            <seg>
              Jag lovar att jag ska göra allt vad jag kan och vad som står
              i min makt. Det är lätt att ropa att vi borde ha en bättre lagstiftning
              ja, men vad är den bättre lagstiftningen? Några sådana idéer har
              jag inte hört som jag kan se är användbara. Men jag är helt öppen
              för en sådan dialog om ni har tankar och idéer kring detta, för
              jag vill också få en lösning.
            </seg>
          </u>
          <note>
            Överläggningen var härmed avslutad.
          </note>
          <note>
            6 § Svar på interpellation 2010/11:44 om Sveriges agerande för
            energieffektivisering i EU
          </note>
          <note type="speaker">
            Anf. 26 Närings- och energiminister MAUD OLOFSSON (C):
          </note>
          <u>
            <seg>
              Fru talman! Kent Persson har frågat mig hur jag avser att agera
              för att skärpa de svenska byggreglerna så att alla nybyggda hus
              ska vara klimatsmarta senast 2020 i enlighet med EU:s direktiv
              för byggnaders energiprestanda och vad jag avser att göra i övrigt
              för att skärpa energieffektiviseringen inom bostadssektorn.
            </seg>
          </u>
          <u>
            <seg>
              Låt mig först nämna att regeringen delar Kent Perssons uppfattning
              att energieffektivisering, bland annat i byggnader, är en mycket
              viktig fråga. Det var en framgång för det svenska EU-ordförandeskapet
              2009 att förslaget till reviderat direktiv om byggnaders energiprestanda
              kunde bli färdigförhandlat i sak förra hösten och träda i kraft
              i år.
            </seg>
          </u>
          <u>
            <seg>
              För att Sverige ska genomföra det omarbetade direktivet kommer
              det att krävas skärpta krav på energihushållning i byggreglerna.
              Exakt på vilken nivå dessa krav ska ligga kommer precis som i
              dag att variera beroende på var i Sverige byggnaden ska uppföras.
              Det är också viktigt att övriga tekniska egenskapskrav på byggnader
              uppfylls i nya, mycket energieffektiva byggnader inte minst vad
              gäller god inomhusmiljö. Vidare måste frågor om kostnadskonsekvenser
              analyseras.
            </seg>
          </u>
          <u>
            <seg>
              Direktivet kräver att vi i svensk lagstiftning senast i juli
              2012 har formulerat vilka krav som ska gälla för att alla nya
              byggnader ska vara lågenergibyggnader 2020. Hur de reglerna ska
              vara formulerade och vilka krav som ska ställas är något som vi
              just nu analyserar inom Regeringskansliet.
            </seg>
          </u>
          <u>
            <seg>
              Kent Persson hänvisar i sin interpellation till förslag om lågenergibyggnader
              som Energimyndigheten har lämnat i en rapport till regeringen.
              Både Energimyndigheten och Boverket har på regeringens uppdrag
              analyserat hur det omarbetade direktivet om byggnaders energiprestanda
              skulle kunna genomföras i Sverige, inklusive frågan om lågenergibyggnader,
              och deras rapporter är viktiga underlag.
            </seg>
          </u>
          <u>
            <seg>
              Men för att formulera kraven på lågenergibyggnader kommer vi
              att behöva beakta en mängd aspekter för att se till att vi får
              regler som uppfyller direktivet och utgår ifrån svenska förutsättningar.
            </seg>
          </u>
          <note>
            Revideringen av direktivet innehåller också en del förtydliganden
            och förbättringar när det gäller energideklarationerna. Regeringen
            genomför även andra åtgärder för att främja energieffektivisering
            i byggnader, till exempel upphandling av energieffektiv teknik,
            spridning av information, ROT-avdrag med mera.
          </note>
          <u>
            <seg>
              Energieffektivisering är en av flera prioriterade frågor i den
              klimat- och energipolitik som regeringen bedriver.
            </seg>
          </u>
          <note type="speaker">
            Anf. 27 KENT PERSSON (V):
          </note>
          <u>
            <seg>
              Fru talman! Jag tackar för svaret. Denna fråga om energieffektivisering
              diskuterade vi för ett par år sedan.
            </seg>
          </u>
          <u>
            <seg>
              Dessa dagar fram till lucia träffas världens toppolitiker i Cancún
              för att diskutera och försöka komma fram till en ny överenskommelse
              vad gäller klimatpolitiken. EU:s medlemsstater har som ett underlag
              i dessa diskussioner med sig några punkter som vi är överens om.
              Det gäller bland annat energianvändningen som ska minska, energieffektivisering
              och andelen förnybar energi som är inspel i dessa diskussioner.
            </seg>
          </u>
          <u>
            <seg>
              Denna interpellation handlar om en del av energieffektiviseringen.
              Det handlar inte om den vida delen utan om det som gäller byggnader,
              fastigheter och servicehus.
            </seg>
          </u>
          <u>
            <seg>
              Energianvändningen i svenska fastigheter och servicebyggnader
              står för ungefär 40 procent av den totala energianvändningen.
              Det finns givetvis en potential att göra detta betydligt mer effektivt.
              Det har regeringen bidragit med i förhandlingarna med EU, och
              det ska man ha en eloge för.
            </seg>
          </u>
          <u>
            <seg>
              Men när det gäller tolkningen har EU-kommissionen tittat närmare
              på detta och konstaterar att det är en dyster läsning. Vi kommer
              inte att nå fram till en energieffektivisering på 20 procent därför
              att det går lite sakta och man har svårt att bestämma sig för
              vad man ska göra och hur man ska beräkna energieffektivisering.
              Ska beräkningen vara absolut, som EU säger att den ska vara, eller
              ska måttstocken vara intensiteten i energianvändningen, som Energimyndigheten
              säger sig vilja använda? Beroende på hur man tolkar detta får
              man olika resultat.
            </seg>
          </u>
          <u>
            <seg>
              Eftersom detta är ett direktiv om energieffektivisering ska det
              alltså genomföras i svensk lagstiftning. Därför blev jag lite
              förvånad när jag tittade närmare på vad Boverket och Energimyndigheten
              säger, nämligen att det räcker med att vi halverar energianvändningen
              när det gäller nuvarande byggregler, alltså långt ifrån vad direktivet
              går ut på där det talas om att energianvändningen ska vara nära
              noll, alltså så nära benämningen passivhus som vi kan komma.
            </seg>
          </u>
          <u>
            <seg>
              Jag fick inget riktigt svar på min fråga, utan ministern hänvisade
              till de utredningar som föreligger. Hur ser ni egentligen på Boverkets
              och Energimyndighetens utredning? Är det den som ska gälla, eller
              är det direktivet som sådant och andemeningen i direktivet om
              att det i svensk lagstiftning senast i juli 2012 ska vara formulerat
              att alla nybyggnader ska vara lågenergibyggnader 2020 som ska
              gälla? Det är det som det handlar om, alltså passivhus.
            </seg>
          </u>
          <u>
            <seg>
              Energimyndigheten och Boverket har fått kritik för sin uppfattning,
              alltså att detta är passivt. Bland andra Lunds tekniska högskola
              och Lunds universitet har varit mycket kritiska. De menar att
              regeringen borde gå fram med ett direktiv som har en ambition
              om passivhus senast 2020. Det är den uppfattning som också de
              rödgröna lade fram i en gemensam motion under våren.
            </seg>
          </u>
          <u>
            <seg>
              Vad är regeringens uppfattning när det gäller direktivet? Ska
              det genomföras såsom det tolkas alltså som ett absolut krav?
            </seg>
          </u>
          <note type="speaker">
            Anf. 28 Närings- och energiminister MAUD OLOFSSON (C):
          </note>
          <u>
            <seg>
              Fru talman! Låt mig först säga att Sverige verkligen har varit
              pådrivande när det gäller energieffektiviseringen. När jag tillträdde
              som minister för fyra år sedan var energieffektivisering inte
              någon viktig fråga på till exempel EU-nivå. Den var inte det när
              världens energiministrar träffades. När vi träffade IEA talade
              vi om oljelagring. Det var den viktigaste och stora frågan. När
              vi träffade energiministrarna pratade vi om hur vi skulle få mer
              produktion. Det var de viktigaste frågorna som diskuterades.
            </seg>
          </u>
          <u>
            <seg>
              Jag förde in just energieffektivisering som det bästa sättet
              att minska klimatutsläppen men också få ökad tillgång på energi
              därför att den sparade kilowattimmen är både den mest miljövänliga
              och den mest ekonomiska kilowattimmen, vilket jag alltid tjatar
              om.
            </seg>
          </u>
          <u>
            <seg>
              När jag tittar hur det är fyra år senare kan jag se att det är
              en helt annan inställning till energieffektivisering. IEA sätter
              energieffektivisering högst upp på sin lista över åtgärder för
              att klara energitillgången. EU lyfter också fram energieffektivisering.
            </seg>
          </u>
          <u>
            <seg>
              Som jag säger i mitt interpellationssvar var det under vårt ordförandeskap
              som vi förhandlade fram energiprestandadirektivet för byggnader.
              Det var en ganska tuff förhandling för att vi var angelägna om
              att detta skulle komma fram.
            </seg>
          </u>
          <u>
            <seg>
              Det är naturligtvis direktivet som är grunden. Jag håller inte
              med om att Sverige skulle ha en låg ambition när det gäller energieffektivisering
              tvärtom. Jag tror dessutom att vi kommer att nå högre än det mål
              som har satts upp, och det är inte förbjudet. Det är faktiskt
              tillåtet i Sverige att vara ännu bättre. Vi gör det på en rad
              områden när det gäller industrin, transporter och byggnader.
            </seg>
          </u>
          <u>
            <seg>
              Vi har fått underlag från ett antal myndigheter som vi kommer
              att studera när vi själva ska implementera direktivet. Men det
              råder ingen tvekan om att det direktiv som vi har fattat beslut
              om på EU-nivå måste gälla.
            </seg>
          </u>
          <u>
            <seg>
              Jag för diskussioner med byggbolag, hustillverkare och andra
              om byggnaders energiprestanda, och jag tror att de kommer att
              göra detta fort därför att de vet i vilken riktning vi är på väg.
              Jag tror snarare att det kommer att bli en tävlan om att vilja
              presentera hållbara lösningar tidigare som innebär passivhus eller
              till och med hus som levererar energi.
            </seg>
          </u>
          <u>
            <seg>
              Jag tycker att det är bra när politiker är modiga och sätter
              upp ambitiösa mål. Då tvingar man eller stimulerar också näringslivet
              att tänka nytt. De vet i vilken riktning vi ska gå. Sedan blir
              det också en drivkraft för industrin att göra detta bättre.
            </seg>
          </u>
          <u>
            <seg>
              Sedan vill jag säga något om energideklarationerna. De har varit
              ett instrument för att få ned energiförbrukningen i befintliga
              byggnader. Ska vi vara ärliga är de befintliga byggnaderna väl
              så viktiga i fråga om detta. Det går att förbättra och göra detta
              enklare. Men å andra sidan kan man konstatera att dessa verktyg
              och instrument nu börjar fungera ganska väl, som en upplysning
              exempelvis till husköpare och andra för att de ska se vilken el-
              och energiförbrukning som de har.
            </seg>
          </u>
          <u>
            <seg>
              Det finns många saker på plats nu för att detta ska gå i rätt
              riktning. ROT-avdraget har varit en bra sak för enskilda fastighetsägare
              eller husägare för att förbättra sin egen situation.
            </seg>
          </u>
          <note type="speaker">
            Anf. 29 KENT PERSSON (V):
          </note>
          <u>
            <seg>
              Fru talman! Klimp:en var också alldeles utmärkt när det gäller
              energieffektivisering.
            </seg>
          </u>
          <u>
            <seg>
              När det gäller frågan om energieffektivisering berömde jag ministerns
              insatser i dessa förhandlingar. Det räcker. Jag tänker inte göra
              något mer. Jag ville bara påpeka det.
            </seg>
          </u>
          <u>
            <seg>
              Om vi ska vara riktigt ärliga behöver vi inte anstränga oss speciellt
              mycket i Sverige för att vi ska uppnå dessa energieffektiviseringsmål.
              Vi kan fortsätta som vi har gjort tidigare. Vi behöver inte anstränga
              oss. Det är Energimyndighetens analys av det hela.
            </seg>
          </u>
          <u>
            <seg>
              Jag tror också att om byggindustrin vill överleva på en internationell
              marknad måste den ligga i framkant här. Det är en överlevnadsfråga.
            </seg>
          </u>
          <u>
            <seg>
              Därför blev jag väldigt förvånad när jag läste senaste numret
              av tidningen Byggindustrin. Där förfasar man sig över kommissionens
              direktiv om tuffare krav när det gäller energiprestanda.
            </seg>
          </u>
          <u>
            <seg>
              Det är den bakgrunden och byggindustrins lobbyverksamhet för
              att tona ned kraven som gör att jag blir lite orolig för att det
              ska bli det som sätter agendan för kommande direktiv när det gäller
              Boverkets byggkrav, som det heter. Jag tror att det i så fall
              slår tillbaka mot svensk exportindustri inom sektorn. Dessutom
              kommer vi då inte att uppnå den potential vi har när det gäller
              energieffektivisering. Vi kan betydligt mer än vi tidigare sagt.
            </seg>
          </u>
          <u>
            <seg>
              Jag tror att det är viktigt att också se de möjligheter och den
              forskning som finns vid våra universitet och högskolor och att
              ta till vara den kunskap som finns bland annat i Lund på universitetet
              och på Tekniska högskolan där. De är kritiska till att det inte
              ställs tillräckligt tuffa krav.
            </seg>
          </u>
          <u>
            <seg>
              För att göra en liten utvikning här kan jag säga att jag väldigt
              ofta träffar en företagare som är ute på exportmarknaden, på Japan.
              Han har berättat för mig att han varit väldigt förtvivlad varje
              gång han gjort en affär därför att kraven är så tufft ställda
              inom branschen att han har mycket svårt att leva upp till dem.
              Han ställde frågan: Varför ställer ni så tuffa krav att det nästan
              är omöjligt att leva upp till dem? Han fick följande svar: Skulle
              det ha ställts lägre krav hade du inte ansträngt dig tillräckligt
              mycket.
            </seg>
          </u>
          <u>
            <seg>
              Det är vad det handlar om. Vi måste ställa tuffa krav för att
              nå de mål som vi säger att vi ska nå. Det här gör vi inte bara
              för oss, utan vi gör det också för våra barn och barnbarn. Det
              är ju inte så att vi har ärvt den här jorden, utan vi har lånat
              den av kommande generationer. Således måste vi ställa krav på
              industrin vars konkurrenskraft jag tror kommer att öka.
            </seg>
          </u>
          <note type="speaker">
            Anf. 30 Närings- och energiminister MAUD OLOFSSON (C):
          </note>
          <u>
            <seg>
              Fru talman! Jag tror att Kent Persson och jag länge till skulle
              kunna stå här och hålla med varandra. Vi är verkligen på samma
              linje. Energieffektivisering är ett mycket bra sätt att också
              förbättra konkurrenskraften.
            </seg>
          </u>
          <u>
            <seg>
              När vi diskuterade energi- och klimatuppgörelsen hade vi överläggningar
              bland annat med en del fastighetsbolag. Sabo minns jag att jag
              hade en diskussion om. De hade satt upp egna energieffektiviseringsmål.
              Jag förutsätter att byggindustrin är alert på det här området.
            </seg>
          </u>
          <u>
            <seg>
              Jag tror att en av förklaringarna till att vi ändå har den här
              diskussionen just är att man diskuterar exempelvis konkurrenskraft.
              Jag instämmer med Kent Persson om uppgiften att bolag och företag
              som visar på energieffektiva lösningar kommer att ha en stark
              konkurrenskraft. Det framgår på många andra områden. Att det vi
              här diskuterar skulle vara ett hinder för industrin tror inte
              jag.
            </seg>
          </u>
          <u>
            <seg>
              När vi diskuterade direktivet hade vi en diskussion om huruvida
              direktivet skulle omfatta befintliga byggnader och om hur det
              skulle se ut kontra nybyggnation. Det som jag var orolig för när
              det gäller befintliga byggnader var att det man diskuterade var
              så otroligt komplicerade regler att varenda fastighetsägare och
              byggmästare exempelvis skulle ha haft fullt sjå att klara av dem.
              Det vi lyckades balansera var detta med att försöka få skarpa
              och tydliga regler för nyproduktion för att därmed ha ett sikte
              och en riktning för åt vilket håll vi skulle gå.
            </seg>
          </u>
          <u>
            <seg>
              Vi har också använt andra instrument för att stimulera omställningen.
              Några som vi inte talat om i den här debatten är konsumenterna.
              Jag tror att också konsumenterna, inte minst med tanke på elpriser
              och annat, kommer att ställa krav på våra producenter. Precis
              som görs med energideklarationen och annat kommer man att kolla
              hur hög energiförbrukningen är. Politiken har sin roll och byggindustrin
              sin roll, men också konsumenterna har sin roll.
            </seg>
          </u>
          <u>
            <seg>
              Vi har nu energirådgivning ute i alla kommuner och hjälper till
              med att öka kunskapen hos våra medborgare. Den kunskapen är viktig
              också för att öka efterfrågan på den här typen av ny och spännande
              teknik. Ingen skulle vara gladare än jag om Sverige låg längst
              fram och var duktigast på det här området, i synnerhet som vi
              har drivit och driver frågan så hårt i alla internationella sammanhang.
            </seg>
          </u>
          <note type="speaker">
            Anf. 31 KENT PERSSON (V):
          </note>
          <u>
            <seg>
              Fru talman! Jag tror inte att det finns anledning att fortsätta
              den här debatten. Vi kommer bara att prata förbi varandra. Vad
              vi nu har att vänta in är diskussionen om kommande förslag.
            </seg>
          </u>
          <u>
            <seg>
              Jag tar till mig att det är direktivets andemening som också
              fortsättningsvis gäller för den svenska lagstiftningen. Så tolkar
              jag denna debatt.
            </seg>
          </u>
          <note type="speaker">
            Anf. 32 Närings- och energiminister MAUD OLOFSSON (C):
          </note>
          <u>
            <seg>
              Fru talman! Jag kan hålla med om att Kent Persson och jag i det
              här läget kan fortsätta att diskutera och hålla med varandra.
            </seg>
          </u>
          <u>
            <seg>
              Vi är helt överens om målet, och vi är helt överens om direktivets
              betydelse. Jag återkommer senare med konkreta förslag. Nu analyserar
              vi de förslag som har kommit från olika myndigheter.
            </seg>
          </u>
          <u>
            <seg>
              Det är klart att Sverige ska ligga i framkant på det här området
              det tillhör framtiden precis som vi jobbar med annan miljöteknik
              och framåtsyftande teknik på miljöområdet. Vi får således också
              fortsättningsvis hjälpas åt.
            </seg>
          </u>
          <note>
            Överläggningen var härmed avslutad.
          </note>
          <note>
            7 § Svar på interpellation 2010/11:59 om regeringens arbete med
            jämställdhetsfrågor
          </note>
          <note type="speaker">
            Anf. 33 Statsrådet NYAMKO SABUNI (FP):
          </note>
          <u>
            <seg>
              Fru talman! Ann-Christin Ahlberg har frågat hur jag rent konkret
              avser att arbeta för att förverkliga de jämställdhetspolitiska
              målen. Ann-Christin Ahlberg befarar att regeringens arbete för
              jämställdhet blir splittrat med regeringens nya organisation.
            </seg>
          </u>
          <u>
            <seg>
              Jag är glad över Ann-Christin Ahlbergs stora intresse för jämställdhetssatsningen
              men delar inte hennes farhågor.
            </seg>
          </u>
          <u>
            <seg>
              Det främsta skälet är att mitt övergripande ansvar för att samordna
              regeringens jämställdhetspolitik består. En viktig och grundläggande
              förutsättning för politikens genomförande är att den inte verkar
              på egen hand utan är beroende av att andra politikområden främjar
              jämställdhetspolitikens mål. Jämställdhetsintegrering är därmed
              en central strategi för jämställdhetspolitikens genomförande.
              Jag vill dock understryka att detta inte står i motsättning till
              behovet av särskilda åtgärder inom olika områden för att driva
              på utvecklingen. Det gäller inte minst i frågor som till sin natur
              är tvärsektoriella och berör flera olika politikområden. Här är
              också behovet av samordning extra stort.
            </seg>
          </u>
          <u>
            <seg>
              Under förra mandatperioden genomförde regeringen en kraftsamling
              för att utveckla och stärka jämställdheten inom olika samhällsområden.
              En rad åtgärder har initierats och genomförts. Samtliga utgår
              från jämställdhetspolitikens övergripande mål om att kvinnor och
              män ska ha samma makt att forma samhället och sina egna liv.
            </seg>
          </u>
          <u>
            <seg>
              Under innevarande mandatperiod avser regeringen att fullfölja
              reformarbetet, både genom att genomföra och följa upp påbörjade
              projekt så att dessa på sikt kan införlivas i myndigheters ordinarie
              arbete och genom att initiera nya åtgärder där det behövs. I budgetpropositionen
              för 2011 anges den huvudsakliga inriktningen.
            </seg>
          </u>
          <u>
            <seg>
              Ett sådant område är en fortsatt bred satsning på att integrera
              ett jämställdhetsperspektiv i alla verksamheter som bedrivs av
              stat, kommuner och landsting. Regeringen beslutade den 11 november
              i år om ytterligare 80 miljoner kronor under kommande tre år till
              programmet Hållbar jämställdhet som bedrivs av Sveriges Kommuner
              och Landsting sedan 2008. Syftet är att säkerställa att uppnådda
              resultat och erfarenheter från programmet integreras i befintliga
              strukturer och verksamheter så att de får en bestående effekt.
            </seg>
          </u>
          <u>
            <seg>
              Ett annat område där fortsatta insatser krävs är kampen mot mäns
              våld mot kvinnor, hedersrelaterat våld och förtryck samt prostitution
              och människohandel för sexuella ändamål, som kommer att ha hög
              prioritet också under kommande år.
            </seg>
          </u>
          <u>
            <seg>
              Jämställdhet i skolan är en annan angelägen fråga. Under föregående
              mandatperiod genomfördes omfattande jämställdhetsinsatser inom
              utbildningsområdet. Inom kort avlämnar Delegationen för jämställdhet
              i skolan och Delegationen för jämställdhet i högskolan sina slutbetänkanden.
              Därutöver har regeringen gett Statens skolverk i uppdrag att genomföra
              olika utvecklingsinsatser inom jämställdhetsområdet.
            </seg>
          </u>
          <note type="speaker">
            Anf. 34 ANN-CHRISTIN AHLBERG (S):
          </note>
          <u>
            <seg>
              Fru talman! Jag tackar jämställdhetsministern för svaret. På
              vissa områden kan jag hålla med jämställdhetsministern. Jämställdhetsintegrering
              är en central strategi och ett arbete som måste vara sådant att
              man tar ställning och tittar på detta innan man genomför olika
              förändringar i politiken.
            </seg>
          </u>
          <u>
            <seg>
              Att integrera ur ett jämställdhetsperspektiv i alla verksamheter
              som bedrivs i stat, kommuner och landsting är också en bra förutsättning.
              Jag håller även med om att kampen mot mäns våld mot kvinnor, hedersrelaterat
              våld och förtryck samt prostitution och människohandel för sexuella
              ändamål måste bekämpas och satsas resurser på. Det behövs dock
              mer.
            </seg>
          </u>
          <u>
            <seg>
              Inte med ett endaste ord nämner ministern ojämställdheten inom
              arbetslivet eller några satsningar på detta område. Det är en
              viktig del för att kvinnor ska få möjlighet att både försörja
              sig själva och få inflytande och makt över sina egna liv. Vi vet
              att kvinnor diskrimineras i just arbetslivet med bland annat sämre
              löner, deltider, visstidsanställningar och en väldigt tuff arbetsmiljö.
            </seg>
          </u>
          <u>
            <seg>
              Visserligen kan det i regeringen här och var finnas en verklighetsbeskrivning
              av hur ojämställdheten yttrar sig på olika sätt, till exempel
              i budgetpropositionens jämställdhetsbilaga. Men den förändring
              som regeringen lyfter fram som jämställdhetssatsningar har i stället
              lett till att jämställdheten har minskat. På punkt efter punkt
              har regeringen drivit en politik som inte bryter kvinnors underordning
              utan tvärtom ökar klyftorna mellan kvinnor och män.
            </seg>
          </u>
          <u>
            <seg>
              Som exempel har jobbskatteavdraget ökat inkomstklyftorna mellan
              kvinnor och män. Neddragningar inom kommunala omsorgstjänster
              drabbar i betydligt högre grad kvinnor än män som anhöriga, som
              anställda och som vårdtagare. Nedmonteringen av de gemensamma
              trygghetssystemen, som a-kassan och socialförsäkringen, drabbar
              i högre grad kvinnor än män. Med vårdnadsbidraget ökas skillnaden
              i ansvar och kontakt med barnen mellan män och kvinnor.
            </seg>
          </u>
          <u>
            <seg>
              Jämställdhetsbonusen har blivit ett fiasko. Försäkringskassan
              har visat att den inte hade någon större effekt på fördelningen
              av föräldradagarna mellan kvinnor och män. Avdraget för hushållsnära
              tjänster har inte på något sätt motverkat problemen med den ojämlika
              fördelningen av hemarbetet mellan kvinnor och män utan tvärtom
              snarare cementerat dagens rådande ordning.
            </seg>
          </u>
          <u>
            <seg>
              Fru talman! Förändringarna av arbetslöshetsförsäkringen, sjukförsäkringen
              och föräldraförsäkringen kan se ut som könsneutrala förändringar,
              men i praktiken har konsekvenserna blivit ökade klyftor mellan
              kvinnor och män. Regeringens nedmontering av trygghetssystemen
              har historiskt finansierats av stora skattesänkningar. Dessa skattesänkningar
              har varit konstruerade så att de gynnar män. En stor omfördelning
              av pengarna har skett från fattiga till rika och från kvinnor
              till män. Regeringen har inspirerats av Robin Hood, skulle jag
              tro, men gjort precis tvärtom.
            </seg>
          </u>
          <u>
            <seg>
              Tittar vi på det totala inkomstbortfallet och denna förändring
              blir bilden ännu tydligare. Mellan 2006 och 2009 har gapet mellan
              kvinnors och mäns genomsnittsinkomster ökat med 12 800 kronor
              om året. Det är därför min oro över jämställdhetsarbetet är stor.
            </seg>
          </u>
          <note type="speaker">
            Anf. 35 Statsrådet NYAMKO SABUNI (FP):
          </note>
          <u>
            <seg>
              Fru talman! Jag tycker att det är jättetrevligt att Ann-Christin
              Ahlberg intresserar sig för dessa frågor, och jag diskuterar dem
              gärna och ofta.
            </seg>
          </u>
          <u>
            <seg>
              Jag är också övertygad om att Ann-Christin Ahlberg och jag inte
              kommer att komma överens om hur vi ska bedriva politiken. Å andra
              sidan bedriver inte regeringen politiken för Ann-Christin Ahlbergs
              eller Socialdemokraternas skull, utan vi gör det för våra medborgares
              skull. Det var inte så många veckor sedan de svenska medborgarna
              tyckte att Alliansen gör ett bra jobb och ville se Alliansen kvar
              vid makten. Det arbete som påbörjades under förra mandatperioden
              kommer alltså att fortsätta också under denna mandatperiod.
            </seg>
          </u>
          <u>
            <seg>
              Jag tycker även att det är viktigt att Ann-Christin Ahlberg nämner
              jämställdhet på arbetsmarknaden, för det är också ett viktigt
              område. Det är klart att det har skett väldigt mycket på jämställdhetsområdet
              som jag inte kan ge svar på i en interpellationsdebatt, men jag
              skulle vilja säga att jag tror att Ann-Christin Ahlberg under
              förra mandatperioden var med och behandlade just en handlingsplan
              som handlade om jämställdhet på arbetsmarknaden och ett jämställt
              näringsliv. Där kan vi bland annat se att frågor om kvinnors ohälsa
              på arbetsmarknaden är viktiga och togs upp. Våldet på arbetsplatser
              det är framför allt i kvinnodominerade yrken våldet förekommer
              togs också upp som en fråga.
            </seg>
          </u>
          <u>
            <seg>
              Jobbskatteavdraget, som Ann-Christin Ahlberg ifrågasätter, har
              ändå skapat stora marginaler för många kvinnor med låga inkomster
              som inte är skapade av alliansregeringen. Att öppna upp den offentliga
              sektorn har lett till många möjligheter för kvinnor att bli företagare
              inom de branscher de har kompetens i, och så vidare.
            </seg>
          </u>
          <u>
            <seg>
              Vi hade 400 miljoner per år att arbeta med under förra mandatperioden,
              och väldigt mycket arbete kom i gång för att stimulera jämställdhetsarbetet.
              Det ska jämföras med tiden då Ann-Christin Ahlbergs parti, Socialdemokraterna,
              styrde och man hade i princip 20 miljoner kronor per år att jobba
              med. Visst fanns det alltså väldigt mycket att göra på jämställdhetsområdet,
              och det har gjorts. Det finns dock fortfarande mycket kvar att
              göra.
            </seg>
          </u>
          <u>
            <seg>
              Jag kommer att prioritera kampen mot våld mot kvinnor framgent.
              Jag kommer att prioritera jämställdhet i skolan. Jag kommer att
              prioritera just kvinnors arbetsmarknad och en jämställd arbetsmarknad
              också fortsättningsvis. Där tror jag nämligen att det återstår
              mycket att göra, precis som Ann-Christin Ahlberg påpekar.
            </seg>
          </u>
          <u>
            <seg>
              Sedan vill jag också säga att kvinnors ekonomiska självständighet
              framför allt skapas genom att vi ser till att kvinnor kommer i
              arbete. Jag ser gärna bra socialförsäkringssystem; det ska vårt
              land ha. Vi lever i ett välfärdsland och vi ska ha välfärdssystem
              som är anständiga. Det tycker jag också att vi har. En procentsats
              hit eller dit jag tycker att vi har väldigt bra, välutvecklade
              socialförsäkringssystem.
            </seg>
          </u>
          <u>
            <seg>
              Det viktigaste att diskutera måste väl ändå vara hur vi skapar
              fler arbetstillfällen så att fler människor, också kvinnor, kommer
              ut i arbete. Vi har under finanskrisen haft svåra tider. Många
              människor har friställts på arbetsmarknaden, men genom ökade statsbidrag
              har vi också kunnat se till att rädda kvinnors jobb inom den offentliga
              sektorn. Det är just genom eget arbete och egen inkomst vi skapar
              en grund för jämställdhet. Jämställdhet startar ändå med att vara
              ekonomiskt självständig.
            </seg>
          </u>
          <u>
            <seg>
              Jag kommer alltså fortsatt att kämpa för kvinnors möjligheter
              att komma ut i arbete och kvinnors möjligheter att starta företag.
              Sedan kan vi gärna också diskutera hur vi ska kunna värna våra
              socialförsäkringssystem så att de är hållbara och långsiktiga
              till sin natur.
            </seg>
          </u>
          <note type="speaker">
            Anf. 36 ANN-CHRISTIN AHLBERG (S):
          </note>
          <u>
            <seg>
              Fru talman! Jag tackar jämställdhetsministern för dessa ord.
            </seg>
          </u>
          <u>
            <seg>
              Jo, det är jätteviktigt att vi satsar på jobben. Det är jätteviktigt
              att satsa både på de jobb som finns och på de nya jobben, men
              också att det blir rättvist mellan kvinnor och män på jobben.
              Som det är i dag är det nämligen i huvudsak kvinnor som har otrygga
              anställningar. Det är kvinnor som har lägre lön, och det är kvinnor
              som får väldigt lite inflytande över sin arbetssituation.
            </seg>
          </u>
          <u>
            <seg>
              Detta vet vi har pågått i flera år, men om man vill förändra
              måste man ta initiativ till att förändra. Heltider är en viktig
              aspekt för kvinnor, liksom att få en rättvis lön för det jobb
              man faktiskt gör. Vi vet att kvinnoyrken värderas mycket lägre
              och sämre än mäns arbete.
            </seg>
          </u>
          <u>
            <seg>
              Också resurser till välfärden är en jätteviktig och central jämställdhetsfråga.
              När samhällets välfärd inom områden som förskola, skola, vård
              och omsorg minskar eller sviktar drabbas kvinnor hårdare eftersom
              dessa uppgifter hamnar på dem. Det är ofta också obetalda jobb.
              Bara mellan åren 2008 och 2009 försvann 27 000 välfärdsarbetare.
              Detta säger jämställdhetsministern inget alls om. Vi har alltså
              helt olika bilder av och sätt att se på kvinnors arbetsmarknad
              i Sverige.
            </seg>
          </u>
          <u>
            <seg>
              Vi lever faktiskt på 2010-talet, och det är snart slut. År 2011
              står för dörren och knackar. Ändå råder en sådan ojämställdhet
              på svensk arbetsmarknad.
            </seg>
          </u>
          <u>
            <seg>
              Det är inte acceptabelt att kvinnor jobbar underbemannat på många
              områden. Vi ser det inom den offentliga sektorn. Vi ser dock också
              att man har öppnat upp, som ministern säger. Ja, valfrihetens
              vara eller icke vara och att få fler arbetsgivare att välja på
              till vilka villkor sker det? Om man tittar på många av de så kallade
              nya jobben har det ökat till ännu mer otrygga anställningar för
              kvinnor. Man har minskat sin inkomst ännu mer. Otryggheten har
              ökat genom att man ska bli upphandlad vart och vartannat år.
            </seg>
          </u>
          <u>
            <seg>
              Det har minskat möjligheten att få en heltidstjänst. Det var
              inte så länge sedan jag mötte två kvinnor som berättade för mig
              att de hade fått en ny arbetsgivare, för de hade blivit upphandlade
              igen. Men all personal skulle föras över och följa med, men just
              nu gick de på sina egna vikariat. Det fanns ingen ordinarie anställd,
              utan de två som tidigare varit ordinarie anställda gick på sina
              egna vikariat, för det fanns ingen annan.
            </seg>
          </u>
          <u>
            <seg>
              Så ser verkligheten ut. Man måste lyssna på de kvinnor som berättar
              hur den här privatiseringsivern har påverkat dem. Den har inte
              gett kvinnor bättre förutsättningar på den privata marknaden inom
              vård och omsorg, som ministern pratar om, utan tvärtom.
            </seg>
          </u>
          <note type="speaker">
            Anf. 37 Statsrådet NYAMKO SABUNI (FP):
          </note>
          <u>
            <seg>
              Fru talman! Jag förstår att Ann-Christin Ahlberg och jag inte
              kommer att ha samma bild av vad som händer på arbetsmarknaden
              i allmänhet och kvinnors arbetsmarknad i synnerhet. Ann-Christin
              Ahlberg förespråkar en linje som innebär att kvinnor ska vara
              inlåsta i statliga monopol, för det är där de hör hemma. Det är
              så politiken har fungerat i alla tider, men nu öppnar vi upp den
              marknaden för kvinnor. Det måste gå att skapa en marknad inom
              skattefinansierade välfärdstjänster där arbetsgivare kan konkurrera
              om kvinnors kompetens. Varför ska det bara vara kommun, landsting
              och staten som ska anställa de här kvinnorna? Varför är det inte
              okej för Ann-Christin Ahlberg att kvinnor kan starta egna företag
              inom branschen eller att kvinnor har flera arbetsgivare att välja
              mellan?
            </seg>
          </u>
          <u>
            <seg>
              Anledningen till att jag inte nämner de 27 000 tjänster som har
              försvunnit från kommuner och landstingen är att de 27 000 tjänsterna
              finns nu på den privata marknaden, det är samma jobb. Det vill
              inte Ann-Christin Ahlberg se, det vill hon inte erkänna, för den
              marknaden finns inte i hennes sinnevärld. Men den är viktig. Den
              har lett till bättre arbetsvillkor för många kvinnor, och den
              har lett till bättre löneutveckling många gånger.
            </seg>
          </u>
          <u>
            <seg>
              Bästa sättet att få upp sin lön i vårt land är ändå genom att
              byta jobb. Det är sällan man byter till ett jobb där man får lägre
              lön, oftast byter man till ett jobb hos någon som betalar mer.
              Genom att man låst in kvinnorna i monopolliknande situationer
              i kommuner och landsting har det inte funnits någon annan att
              söka sig till. Det är bara kommunen och den lön kommunen väljer
              att sätta.
            </seg>
          </u>
          <u>
            <seg>
              Jag håller med Ann-Christin Ahlberg om att det är orättvisa löner
              på arbetsmarknaden, och detta ska vi försöka göra så mycket vi
              kan åt. Men man får aldrig glömma den svenska modellen heller.
              Det är arbetsmarknadens parter som sätter de här lönerna. Det
              är förhandlingar mellan arbetstagare och arbetsgivare, och deras
              intresseorganisationer som sköter dessa. Det kan inte vara så
              att den svenska modellen bara duger när Ann-Christin Ahlberg vill
              försvara den gentemot vad alliansregeringen kan tänkas göra. Men
              sedan är det helt okej att gå in och göra om den till exempel
              med hjälp av lagstiftningen när socialdemokraterna själva ser
              det som nödvändigt.
            </seg>
          </u>
          <u>
            <seg>
              Jag tycker att det är bra med den svenska modellen, och jag tycker
              att vi ska värna den. Men det betyder inte att vi inte har politiskt
              ansvar, och vi ska ta det ansvaret. Arbetsmarknadens parter har
              också ett ansvar, och det ansvaret ska de ta.
            </seg>
          </u>
          <u>
            <seg>
              Jag är övertygad om att vi tillsammans kan åstadkomma skillnad
              för arbetande på arbetsmarknaden och skapa en bättre och mer jämställd
              arbetsmarknad. Men jag tänker inte se till att frånta arbetsmarknadens
              parter deras ansvar bara i stunder det passar mig och inte annars.
              Vi ska låta dem sköta sitt, och så ska vi sköta det som vi är
              ålagda att sköta.
            </seg>
          </u>
          <u>
            <seg>
              Att öppna upp den offentliga sektorn tror jag är ett bra sätt.
              Att se till att jobba med jämställdhet redan i förskolan, grundskolan
              och gymnasiet för att minska könsbundna studieval tror jag är
              ett annat sätt. Den könssegregerade arbetsmarknaden hänger ihop
              med att vi som kvinnor och män väljer utbildningar väldigt könsbundet.
              Ju mer könssegregerad arbetsmarknaden blir, desto mer orättvis
              tror jag att den förblir. Att försöka få kvinnor och män, pojkar
              och flickor att välja mindre könsbundet tror jag är en del av
              lösningen för en jämställd arbetsmarknad, men det är ingen quick
              fix. Jag är dock övertygad om att vi kommer dit om vi bara arbetar
              ihärdigt och målmedvetet.
            </seg>
          </u>
          <note type="speaker">
            Anf. 38 ANN-CHRISTIN AHLBERG (S):
          </note>
          <u>
            <seg>
              Fru talman! Jag undrar vad jämställdhetsministern har för en
              bild av marknaden och kvinnornas arbetssituation. Marknaden med
              välfärdsarbetarna är en sak, men vi har haft tidigare och har
              fortfarande en stor grupp kvinnor som jobbar inom handel och hotell-
              och restaurangbranschen, fastigheter med mera. Även där har man
              ofrivillig deltid och får kanske inte heltid. Man har dåliga arbetsvillkor
              och dåliga löner, man värderas inte för de kunskaper som man ställs
              inför att ha, man har dåliga möjligheter till karriärvägar bara
              för att man är kvinna.
            </seg>
          </u>
          <u>
            <seg>
              Ministern kan roa sig med att gå på ett köpcentrum och titta
              på typiska affärer där kvinnor jobbar, mest affärer där man handlar
              schampo och underkläder. Där jobbar kvinnorna deltid. Medan i
              affärer där det säljs vitvaror eller stereoanläggningar, som man
              kanske köper någon gång livet, finns männen och de har heltid.
              Det är samma öppettider i alla affärer, men ändå är det så könsuppdelat.
              En kvinna har ofrivillig deltid, en man jobbar heltid.
            </seg>
          </u>
          <u>
            <seg>
              Man säger att man öppnat upp för marknaden. Ja, då har man inte
              riktigt sett de strukturer som finns i samhället och på arbetsmarknaden,
              som ökar och som cementerar ojämställdheten mellan kvinnor och
              män. Det är därför min oro finns. Som jämställdhetsminister ska
              man vara en blåslampa över alla politikområden, och det är det
              jag hade önskat att vår jämställdhetsminister hade varit.
            </seg>
          </u>
          <note type="speaker">
            Anf. 39 Statsrådet NYAMKO SABUNI (FP):
          </note>
          <u>
            <seg>
              Fru talman! Jag vill tacka Ann-Christin Ahlberg för debatten,
              och jag delar beskrivningen av problembilden: Vi har inte en jämställd
              arbetsmarknad. Vi har inte jämställda välfärdstjänster. Vi lever
              inte i ett fullt ut jämställt samhälle även om vi har kommit en
              bit på väg, utan det återstår väldigt mycket att göra.
            </seg>
          </u>
          <u>
            <seg>
              Jag hoppas att Ann-Christin Ahlberg och jag ska fortsätta att
              kämpa tillsammans. Fast vi gör samma problembeskrivning har vi
              olika lösningar på hur vi ska nå målen. Det är där som debatten
              gärna uppstår och gärna får förekomma ofta. Jag är övertygad om
              att debatt och opinionsbildning är ett sätt att påverka. Inte
              bara genom politik utan också genom opinionsbildning kan vi påverka.
            </seg>
          </u>
          <u>
            <seg>
              Jag ska fortsätta att bedriva politiken på det sätt som jag påbörjat
              redan under förra mandatperioden. Så tar jag gärna debatt med
              Ann-Christin Ahlberg, och jag lyssnar gärna på vad Ann-Christin
              Ahlberg har att säga om lösningar på de problem som vi ändå är
              överens om existerar i vårt samhälle.
            </seg>
          </u>
          <note>
            Överläggningen var härmed avslutad.
          </note>
          <note>
            8 § Anmälan om inkommen faktapromemoria om förslag från Europeiska
            kommissionen
          </note>
          <note>
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <u>
            <seg>
              KOM(2010)579
            </seg>
          </u>
          <note>
            9 § Förnyad bordläggning
          </note>
          <note>
            Föredrogs och bordlades åter
          </note>
          <note>
            10 § Bordläggning
          </note>
          <note>
            Anmäldes och bordlades
          </note>
          <note>
            11 § Anmälan om interpellation
          </note>
          <note>
            Anmäldes att följande interpellation framställts
          </note>
          <note>
            den 30 november
          </note>
          <note>
            Annika Lillemets
          </note>
          <note>
            Interpellationen redovisas i bilaga som fogats till riksdagens
            snabbprotokoll tisdagen den 7 december.
          </note>
          <note>
            12 § Anmälan om skriftligt svar på fråga
          </note>
          <u>
            <seg>
              Anmäldes att skriftligt svar på följande fråga inkommit
            </seg>
          </u>
          <note>
            den 29 november
          </note>
          <note>
            Jens Holm
          </note>
          <note>
            Svaret redovisas i bilaga som fogats till riksdagens snabbprotokoll
            tisdagen den 7 december.
          </note>
          <note>
            13 § Kammaren åtskildes kl. 14.58.
          </note>
          <note>
            Förhandlingarna leddes av förste vice talmannen.
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
