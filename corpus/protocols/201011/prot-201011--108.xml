<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2010</title>
      </titleStmt>
      <editionStmt>
        <edition>0.3.0</edition>
      </editionStmt>
      <publicationStmt>
        <authority>Westac Project, 2020-2021</authority>
        <availability>
          <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
        </availability>
      </publicationStmt>
      <sourceDesc>
        <bibl>
          <title>Riksdagens protocols 2010</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some programmatic corrections have been made to counter errors stemming from the OCR process.</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>Westac Project, 2020-2021</authority>
          <availability>
            <licence target="https://creativecommons.org/licenses/by/4.0/">Licence: Attribution 4.0 International (CC BY 4.0)</licence>
          </availability>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some programmatic corrections have been made to counter errors stemming from the OCR process.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--108</head>
          <docDate when="2010-05-31">2010-05-31</docDate>
        </div>
      </front>
      <body>
        <div>
          <note n="fa175b5d">
            ﻿
          </note>
          <note n="d3f667da">
            Riksdagens protokoll
          </note>
          <note n="7e857d33">
            2010/11:108
          </note>
          <note type="date" n="d478e1d1">
            Tisdagen den 31 maj
          </note>
          <note n="ecb07cd6">
            Kl. 13:00 - 20:54
          </note>
          <note n="814125fc">
            1 § Anmälan om återtagande av plats i riksdagen
          </note>
          <note n="0880416d">
            Andre vice talmannen meddelade att Gustav Blix (M) skulle återta
            sin plats i riksdagen från och med den 4 juni, varigenom uppdraget
            som ersättare skulle upphöra för Christoffer Järkeborn (M).
          </note>
          <note n="c4e363e6">
            2 § Avsägelse
          </note>
          <note n="f1f58725">
            Andre vice talmannen meddelade att Leif Pagrotsky (S) avsagt
            sig uppdraget som ledamot i riksbanksfullmäktige.
          </note>
          <note n="e0bcb66a">
            Kammaren biföll denna avsägelse.
          </note>
          <note n="003dd284">
            3 § Anmälan om kompletteringsval till riksbanksfullmäktige
          </note>
          <note n="2324e122">
            Andre vice talmannen meddelade att Socialdemokraternas riksdagsgrupp
            på grund av uppkommen vakans anmält Sven-Erik Österberg som ledamot
            i riksbanksfullmäktige.
          </note>
          <note n="7dfeb71a">
            Andre vice talmannen förklarade vald till
          </note>
          <note n="6d0ac596">
            ledamot i riksbanksfullmäktige
          </note>
          <note n="95b97888">
            4 § Anmälan om fördröjda svar på interpellationer
          </note>
          <note n="231bc2a3">
            Till riksdagen hade inkommit följande skrivelser:
          </note>
          <note n="0fe828d6">
            Interpellation 2010/11:356
          </note>
          <note n="a055c2d3">
            Interpellation 2010/11:356 Upprustning av Västerdalsbanan
          </note>
          <note n="e39e6674">
            Interpellationen kommer att besvaras tisdagen den 7 juni 2011.
          </note>
          <note n="ee553ca3">
            Skälet till dröjsmålet är planerade nationella och utrikes resor.
          </note>
          <note n="5f13eec8">
            Fredrik Ahlén
          </note>
          <note n="d470988a">
            Interpellation 2010/11:357
          </note>
          <note n="ffd00ae1">
            Interpellation 2010/11:357 Regeringens vallöfte om fossila bränslen
          </note>
          <note n="bf180e3f">
            Interpellationen kommer att besvaras fredagen den 10 juni 2011.
          </note>
          <note n="ee553ca3">
            Skälet till dröjsmålet är planerade nationella och utrikes resor.
          </note>
          <note n="5f13eec8">
            Fredrik Ahlén
          </note>
          <note n="b44684ba">
            Interpellation 2010/11:358
          </note>
          <note n="95945da2">
            Interpellation 2010/11:358 Regeringens fortsatta satsning på
            kärnkraften
          </note>
          <note n="bf180e3f">
            Interpellationen kommer att besvaras fredagen den 10 juni 2011.
          </note>
          <note n="ee553ca3">
            Skälet till dröjsmålet är planerade nationella och utrikes resor.
          </note>
          <note n="5f13eec8">
            Fredrik Ahlén
          </note>
          <note n="ed2d3c1f">
            5 § Svar på interpellation 2010/11:372 om barnskötare som ett
            framtidsyrke
          </note>
          <note type="speaker" n="58cb49b9">
            Anf. 1 Statsrådet NYAMKO SABUNI (FP):
          </note>
          <u who="Q241851" xml:id="i-1c52af41c0757ab8-0" n="ce68c704">
            <seg n="47da4565">
              Herr talman! Ann-Christin Ahlberg har frågat mig vad jag avser
              att göra för att barnskötaryrkets framtid inte ska kännas så dyster
              utan vända det till att barnskötarna som yrkesgrupp också behövs.
            </seg>
            <seg n="9ad00852">
              Personalen i förskolan, både förskollärare och barnskötare, har
              bidragit till vad svensk förskola är i dag unik och respekterad
              i omvärlden och med högt anseende. Förskollärare och barnskötare
              medverkar till att lägga grunden för barnens utveckling och lärande.
              Under hela förskolans utbyggnad har barnskötarna utgjort en stor
              del av personalen.
            </seg>
            <seg n="3a50a748">
              Hösten 2010 fanns det 32 600 årsarbetare med barnskötarutbildning
              i förskolan, vilket motsvarar 38 procent av personalen. Barnskötare
              är därmed en betydande del av förskolans personal, och deras arbetsinsats
              är av stort värde. I förskolan arbetar barnskötare och förskollärare
              tillsammans utifrån en helhetssyn på barnen, deras utveckling
              och lärande. Det är viktigt att olika kompetenser kan bidra till
              förskolans utveckling.
            </seg>
            <seg n="5fcbf658">
              Regeringen har genomfört en rad åtgärder som markerar barnskötaryrket
              som viktigt i förskolan. Jag vill här lyfta fram tre exempel.
            </seg>
            <seg n="20d58b4e">
              Precis som Ann-Christin Ahlberg noterar har regeringen tydligt
              beskrivit barnskötares roll i förskolan i förarbetena till den
              nya skollagen. Barnskötare är en viktig personalgrupp i förskolans
              arbetslag och kommer även i framtiden att komplettera förskollärarna
              och ha betydelse för förskolans verksamhet.
            </seg>
            <seg n="55d83966">
              Regeringen har även förstärkt förskolans pedagogiska uppdrag
              i förskolan och förtydligat vissa mål i förskolans läroplan. Detta
              berör alla som arbetar i förskolan, även barnskötare. Yrket barnskötare
              får därmed ett tydligare uppdrag vilket innebär att yrket utvecklas.
            </seg>
            <seg n="e6245d68">
              Vidare har regeringen under åren 20092011 satsat totalt 600 miljoner
              kronor på Förskolelyftet för att ge barnskötare och förskollärare
              möjlighet till fortbildning. Barnskötare som deltar i Förskolelyftet
              får kompetensutveckling inom de områden som regeringen valt att
              förtydliga i förskolans läroplan, framför allt barns språkliga
              och matematiska utveckling.
            </seg>
            <seg n="5144e6d9">
              Sammantaget kommer barnskötarna också i framtiden att vara en
              viktig yrkesgrupp i förskolan. Att arbeta tillsammans i arbetslag
              med olika kompetenser har varit en framgångsfaktor i den svenska
              förskolan. Jag är övertygad om att barnskötarnas kompetens kommer
              att behövas i förskolan även framöver.
            </seg>
          </u>
          <note type="speaker" n="cd5f7355">
            Anf. 2 ANN-CHRISTIN AHLBERG (S):
          </note>
          <u who="Q3375059" xml:id="i-7b16852b170dab6b-0" n="275978d7">
            <seg n="2bb2cff6">
              Herr talman! Tack, ministern, för ett väldigt glädjande svar
              för väldigt många barnskötare! Det är inte så ofta jag står här
              i kammaren och debatterar med ministern och kan säga att jag är
              väldigt glad över det svar som jag har fått. Men plötsligt händer
              det!
            </seg>
            <seg n="9bc78c0b">
              Bakgrunden till att jag skrev interpellationen är att många barnskötare
              som har sitt dagliga arbete i förskolan har känt sig hotade i
              sin yrkesroll. De har i många år fått höra att deras tjänster
              ska göras om till förskollärartjänster eller att kommunerna inte
              anställer barnskötare för att man har tagit sådana politiska beslut.
              De har fått nöja sig med visstidsanställningar eller vikariat
              tills tjänsterna kan tillsättas med en förskollärare, ofta på
              en lägre sysselsättningsgrad, vilket innebär att det är svårt
              att få en lön att leva på. Blir man arbetslös baseras också ersättningen
              på detta.
            </seg>
            <seg n="65415eb6">
              Det har alltså varit en väldigt tuff tid för många barnskötare
              som har fått höra och uppleva det här, och de har många gånger
              även känt sig kränkta över att deras yrkesroll inte har dugt i
              förskolan. Men precis som ministern säger i svaret har barnskötarna
              varit en jätteviktig del i den utveckling som har skett inom den
              svenska förskolan, en förskola som vi alla har varit väldigt stolta
              över, även om förskolan nog ändå kan utvecklas lite så att den
              passar i modern tid.
            </seg>
            <seg n="c1ade0c7">
              Jag har också träffat väldigt många ungdomar som läser på barn-
              och fritidsprogrammet. De har frågat mig varför de efter tre års
              gymnasieutbildning inte kan få en anställning som barnskötare
              utan måste läsa vidare till ett helt annat yrke på högskolan.
            </seg>
            <seg n="a9a2fb57">
              Om man jämför med hur det när man utbildar sig inom vården så
              är man undersköterska efter de tre åren på gymnasiet och då anställningsbar,
              ofta direkt efter skolan. Här är något som är fel, för i stället
              för att anställa utbildade barnskötare som man gör med undersköterskor
              anställer man inom förskolan personal som har någon annan utbildning
              som kan kopplas till förskolans värld men som inte är adekvat
              för förskolan. Då får arbetsgivarna ett problem lite längre fram,
              för förr eller senare blir de fast anställda och har inte den
              utbildning man ska ha för förskolan, och då behöver personalen
              utbildning för att fortfarande ha en hög kompetens.
            </seg>
            <seg n="c287180a">
              Därför är det också viktigt att betona att det behövs ytterligare
              grupper i förskolan. Det kanske inte bara ska vara förskollärare
              och barnskötare utan ännu fler.
            </seg>
            <seg n="a49236d8">
              Precis som ministern säger behöver förskolan både förskollärare
              och barnskötare eftersom de har olika kompetenser och kan komplettera
              varandra med sina olika utbildningar. Det handlar ju både om omsorgspedagogik
              och om inlärningspedagogik. Den svenska förskolan har varit unik,
              accepterad och önskvärd hos både föräldrar och barn, och då tycker
              jag att vi ska fortsätta satsa på det.
            </seg>
            <seg n="31e969dc">
              Men återigen har vi problemet att få ut till barnskötarna som
              grupp att detta faktiskt är ett framtidsyrke så att man vågar
              satsa på det och så att det inte blir som det beslutats i många
              kommuner.
            </seg>
          </u>
          <note type="speaker" n="ca7c268f">
            Anf. 3 Statsrådet NYAMKO SABUNI (FP):
          </note>
          <u who="Q241851" xml:id="i-1c52af41c0757ab8-1" n="ce68c704">
            <seg n="b5e37643">
              Herr talman! Jag är väldigt glad att Ann-Christin Ahlberg har
              ställt denna fråga så att vi får möjlighet att debattera och diskutera
              detta i en dialog. Även jag har nämligen känt av den oro som finns
              bland barnskötarna över att deras framtid inte längre finns inom
              förskolan, eftersom det har gått rykten om att det bara är förskollärare
              som ska vara verksamma inom förskolan.
            </seg>
            <seg n="f6959203">
              Det är jätteviktigt att vi skickar ut dessa signaler om att vi
              värnar om de olika pedagoger som finns inom förskolan. Jag tror
              inte att den svenska förskolan hade varit vad den är om den inte
              hade haft just en blandning av personal som är förskollärare,
              barnskötare, kulturpedagoger och andra som kan finnas, inte minst
              när det gäller modersmålsstöd för de barn som behöver det. Här
              har vi något som vi måste värna om.
            </seg>
            <seg n="30c95cc2">
              Som ett led i att sprida information har vi också hjälp av andra
              aktörer. Det har kommit till min kännedom att Kommunal och Lärarförbundet
              har skickat ett brev till kommunerna, och därmed hoppas jag att
              det når fram till förskolorna att barnskötare även fortsättningsvis
              kommer att behövas.
            </seg>
            <seg n="0bf8f0d0">
              Det finns barnskötarutbildning på gymnasiet. Kommunerna själva
              har eftergymnasial utbildning för dem som vill bli barnskötare.
              Vi satsar på fortbildning för att också barnskötarna ska utvecklas.
              Det är viktigt att påpeka förskollärarnas ansvar för de pedagogiska
              momenten i förskolan, men det är också viktigt att säga att det
              inte finns någon omsorg som inte också leder till lärande och
              det finns inget lärande som kan ges till barnen utan omsorg. Därför
              blir alla grupperna i förskolan viktiga för barnen. Om det ska
              finnas en förskola där både omsorg, lärande och lek blandas behövs
              också olika typer av pedagoger. Därför är det bra med denna debatt.
              Jag hoppas att budskapet i dag ska komma ut till alla förskolor
              och den personal som finns där. Vi kan också göra mer utanför
              kammaren när det gäller att informera om barnskötarnas framtid
              och att de kommer att behövas i den svenska förskolan även framgent.
              Jag tackar så mycket för initiativet att få diskutera frågan.
            </seg>
          </u>
          <note type="speaker" n="9c505fe8">
            Anf. 4 ANN-CHRISTIN AHLBERG (S):
          </note>
          <u who="Q3375059" xml:id="i-7b16852b170dab6b-1" n="275978d7">
            <seg n="e936c790">
              Herr talman! Det är oerhört viktigt att vi sänder ut från både
              riksdag och regering att det inte finns några statliga intentioner
              som innebär en strävan efter en viss personalkategori i förskolan.
              Både förskollärare och barnskötare är viktiga framtidsyrken. Det
              måste satsas på såväl en bra förskollärarutbildning som en utbildning
              som ger en barnskötarexamen som arbetsgivarna också tycker är
              bra och som uppfyller de krav de har.
            </seg>
            <seg n="1143438a">
              I denna debatt är det särskilt viktigt att lyfta fram Kommunal
              och Lärarförbundet, de två fackliga organisationerna, och att
              de sedan länge har varit överens om att båda yrkena behövs och
              bidrar på sitt sätt till en bra förskola. Kompetensen som båda
              har i sina yrkesutbildningar och i sitt yrkesutövande är viktig
              för hela förskolan. Precis som ministern sade sänder de i dag
              ut ett gemensamt brev till samtliga landets kommuner om förskolan
              och hur de ser på förändringarna i den nya läroplanen som träder
              i kraft redan om en månad, den 1 juli.
            </seg>
            <seg n="aee2415c">
              Ministern tog också upp i sitt svar satsningen på Förskolelyftet.
              Det är bra. Det ger barnskötare och förskollärare möjligheter
              till fortbildning. Det är alltid bra att få kompetensutbildning
              och fortbildning. Det är viktigt att man som barnskötare kan känna
              stolthet för sitt yrke och att det är ett framtidsyrke. Man ska
              känna att man behövs i framtiden men samtidigt inte behöva känna
              att man måste utbilda sig till förskollärare. Yrket barnskötare
              ska innebära en kompetens. Det talas oerhört mycket om att få
              utbildning och få validera sina kunskaper, men det är viktigt
              att få vara kvar i sitt yrke som barnskötare om man så vill. Det
              är också viktigt att få validera sina kunskaper och få komplettera
              till förskollärare. Det är bra för båda yrkesgrupperna.
            </seg>
            <seg n="01a1048f">
              Vi är överens om att det är så oerhört viktigt med de olika yrkesgrupperna.
              Men det finns ett annat politiskt bekymmer att rätta till, nämligen
              att barnskötarna måste få tryggare anställningar. Det finns fler
              visstidsanställningar bland barnskötare, och det är lägre sysselsättningsgrad
              bland barnskötare. Det är inte heller acceptabelt om man tycker
              att det är en viktig yrkesgrupp, och frågan måste tas på allvar.
              Det är viktigt för yrkesgruppen med till exempel heltidstjänster
              för alla som önskar, att få bestämma sin sysselsättningsgrad och
              få en fast anställning. Det är oerhört viktigt för den som vill
              utvecklas i sitt yrke att ha en fast anställning. Det är då som
              man vågar satsa på sitt yrke och framtiden.
            </seg>
          </u>
          <note type="speaker" n="ea98bc4f">
            Anf. 5 Statsrådet NYAMKO SABUNI (FP):
          </note>
          <u who="Q241851" xml:id="i-1c52af41c0757ab8-2" n="ce68c704">
            <seg n="a094f209">
              Herr talman! Att jobba inom den svenska förskolan är ett framtidsyrke.
              Det är ett intresse vi alla delar. De reformer som kommer att
              gälla från och med juli, där förskolan blir en egen skolform,
              där vi inför en förskollärarutbildning och förskollärarlegitimation,
              förskolledare och så vidare, kommer att höja statusen för själva
              skolformen och för dem som jobbar inom den. Vi är tydliga med
              att alla pedagoger som finns inom förskolan behövs för att vi
              ska upprätthålla den kvalitet svensk förskola är känd för internationellt.
              Inte minst ser jag behov av att fortsatt utveckla forskningsdelen,
              att ge förskollärare möjlighet att forska. Det är viktigt att
              kombinera praktik med forskning som ett led i att utveckla pedagogiken
              i förskolan för att hjälpa barn i sin utveckling.
            </seg>
            <seg n="a4fa6eae">
              Jag håller också med Ann-Christin Ahlbergs beskrivning av de
              anställningsformer som finns. Det är kommunerna och enskilda huvudmän
              som anställer. Den tydliga signalen från regeringens sida, och
              som jag uppfattar från riksdagens sida, är att barnskötare behövs
              lika mycket i förskolan som förskollärare. Det ligger också i
              kommunernas och i enskilda huvudmäns intresse att se till att
              också barnskötarna har anställningsformer som gör att människor
              vill utbilda sig till barnskötare och ta anställning inom förskolan.
              Gör vi inte så blir det stora problem med en framtida förskola.
              Det kommer inte att finnas en förskola av hög kvalitet om inte
              folk vill utbilda sig till barnskötare eller förskollärare.
            </seg>
            <seg n="32c75c4b">
              Jag anser att det finns ett intresse att jobba för att skicka
              ut signalerna, det vill säga att anställa utbildade som vill vara
              med och utveckla våra barn och se till att de har goda anställningsvillkor
              så att det blir ett yrke som lockar till förskolan, inte minst
              att locka män till förskolan. Jag ser gärna att arbetsmarknaden
              blir mindre segregerad än vad den är i dag, att vi får män inom
              kvinnodominerade yrken och kvinnor till mansdominerade yrken.
              Här finns flera olika utmaningar att arbeta med framgent.
            </seg>
            <seg n="37f12b5e">
              Även om vi har en förskola att vara stolta över finns det fortfarande
              mycket kvar att göra. Jag ser fram emot flera diskussioner och
              dialoger för hur vi tillsammans kan utveckla förskolan för alla
              våra barn.
            </seg>
          </u>
          <note type="speaker" n="514dd316">
            Anf. 6 ANN-CHRISTIN AHLBERG (S):
          </note>
          <u who="Q3375059" xml:id="i-7b16852b170dab6b-2" n="275978d7">
            <seg n="ee1be81e">
              Herr talman! Det är oerhört viktigt att vi fortsätter att utveckla
              förskolan. Förskolan har också många gånger fått tuffa direktiv
              genom att barngrupperna blir större och att barnomsorgen inte
              alltid är anpassad efter verkligheten med de öppettider som föräldrarna
              har behov av. Speciellt ensamstående mammor har mycket bekymmer.
            </seg>
            <seg n="f5688f77">
              Det som är oroväckande är att många kommuner har fattat politiska
              beslut att barnskötarna ska bort. Det är oerhört viktigt att vi
              hjälper till att signalera att det inte ska vara så. Barnskötaryrket
              kommer att bli ett framtidsyrke och ska inte bort. Det är viktigt.
            </seg>
            <seg n="b617033b">
              Konsekvenserna har blivit att mängden outbildad personal har
              ökat. Det är inte heller bra om vi vill ha hög kvalitet på förskolan.
              Det är oerhört viktigt att vi ger våra ungdomar som går på barn-
              och fritidsprogrammet ett löfte att de när de avslutar sina utbildningar
              blir godkända som barnskötare, att de får ett slags examen. Det
              ska inte vara upp till arbetsgivaren att bedöma om de är anställningsbara
              som barnskötare. Nu har det hängt på arbetsgivarna. Om arbetsgivarna
              inte tycker att utbildningen har varit tillräckligt lämplig för
              att bli anställd på förskolan har arbetsgivarna haft ett ansvar
              som de inte har tagit att förändra utbildningen så att den passar
              den svenska förskolan. Vi har ett gemensamt ansvar att utveckla
              utbildningen för barnskötarna och förskollärarna för hela förskolan.
            </seg>
          </u>
          <note type="speaker" n="03499603">
            Anf. 7 Statsrådet NYAMKO SABUNI (FP):
          </note>
          <u who="Q241851" xml:id="i-1c52af41c0757ab8-3" n="ce68c704">
            <seg n="5092f33c">
              Herr talman! Jag har inte riktigt den bild som Ann-Christin Ahlberg
              beskriver av hur anställningarna går till inom kommunerna och
              beträffande fristående friskolor att man avskedar eller inte vill
              anställa barnskötare och sedan anställer outbildade. Den bilden
              har jag inte riktigt.
            </seg>
            <seg n="07e77fd9">
              Men om det förekommer vill jag säga till alla huvudmän till förskolor:
              Vi har en tillsyn av förskolor. Den tillsynen går ut på att kvalitetssäkra,
              att se till att kvaliteten hålls. En del av kvaliteten i förskolan
              handlar just om att vi har utbildad personal som är till för att
              utveckla våra barn. Är det så att kommunen eller enskilda huvudmän
              sätter i system att anställa outbildad personal kommer Skolinspektionen
              eller kommunen i sin inspektion av de fristående förskolorna att
              upptäcka att kvaliteten inte hålls, och därmed riskerar man att
              få sin förskola nedlagd. Det är viktigt att säga.
            </seg>
            <seg n="ab615835">
              Vi behöver förskollärare som ansvarar för de pedagogiska delarna.
              Men vi behöver också barnskötare, för de har tillsammans med förskollärare
              ansvar för lärande men också för omsorg och tillsyn av våra barn.
              Det är bara när de båda typerna av utbildning men också andra,
              som kulturpedagoger, som jag talade om tidigare finns i våra förskolor
              som vi kan garantera kvaliteten.
            </seg>
            <seg n="3016fad0">
              Jag hoppas verkligen inte att det förekommer att man säger upp
              barnskötare för att anställa outbildade, för då kommer man inte
              att kunna hålla kvaliteten när Skolinspektionen sedan kommer och
              granskar verksamheten.
            </seg>
          </u>
          <note n="c0fc1ad1">
            Överläggningen var härmed avslutad.
          </note>
          <note n="3c2724a8">
            6 § Svar på interpellation 2010/11:379 om barnomsorg på oregelbunden
            arbetstid som en jämställdhetsfråga
          </note>
          <note type="speaker" n="bd9b8ecd">
            Anf. 8 Statsrådet NYAMKO SABUNI (FP):
          </note>
          <u who="Q241851" xml:id="i-1c52af41c0757ab8-4" n="ce68c704">
            <seg n="3a5d952a">
              Herr talman! Johan Andersson har frågat mig vad jag avser att
              göra för att stimulera så att kommunerna ökar aktiviteterna för
              att tillskapa fler platser inom barnomsorgen på så kallade oregelbundna
              tider. Vidare har han frågat om jag är beredd att verka för att
              tillskjuta mer stimulansmedel för att tillskapa fler platser på
              oregelbunden tid och om jag avser att ta initiativ till att ändra
              lagstiftningen så att det blir en rättighet för föräldrar att
              få barnomsorg på oregelbunden tid.
            </seg>
            <seg n="bb35bad9">
              Enligt skollagen ska förskola, fritidshem och annan pedagogisk
              verksamhet erbjudas i den omfattning det behövs med hänsyn till
              föräldrarnas förvärvsarbete, studier eller familjens situation
              i övrigt. År 2010 fanns ca 4 000 barn i åldern 112 år inskrivna
              på obekväma tider.
            </seg>
            <seg n="cbb5fe01">
              Som det informerats vid ett flertal tillfällen här i kammaren
              görs det i den nya skollagen, som ska börja tillämpas den 1 juli,
              ett förtydligande om att kommunerna ska sträva efter att erbjuda
              omsorg för barn under den tid då förskola eller fritidshem inte
              erbjuds.
            </seg>
            <seg n="e80f66a0">
              Det innebär att en kommun inte utan vidare kan avstå från att
              tillhandahålla sådan omsorg. Ambitionen måste vara att tillhandahålla
              kommunalt finansierad omsorg även under så kallad obekväm arbetstid
              för barn till föräldrar som har behov av det. Om kommunen vid
              en viss tidpunkt inte har någon efterfrågan måste kommunen ändå
              planera för att tillhandahålla omsorg när situationen förändras.
              Det innebär ingen rättighet att i enskilda fall få omsorg under
              obekväm arbetstid, men föräldrar som har behov av omsorg utanför
              reguljär arbetstid ska få sitt behov prövat av kommunen.
            </seg>
            <seg n="a32c47e5">
              Eftersom den nya skollagen ännu inte ens börjat tillämpas är
              jag för närvarande inte beredd att ta nya initiativ på detta område.
              Först vill jag följa hur den nya skollagen kommer att tillämpas.
            </seg>
          </u>
          <note type="speaker" n="90a636c3">
            Anf. 9 JOHAN ANDERSSON (S):
          </note>
          <u who="unknown" xml:id="i-148b5fdcee9d9ce7-0" n="053ced3c">
            <seg n="9644dff9">
              Herr talman! Tack, statsrådet, för svaret!
            </seg>
            <seg n="320bfc22">
              Jag har lite följdfrågor kopplade till det svar som statsrådet
              har givit när det gäller barnomsorg på obekväm arbetstid.
            </seg>
            <seg n="62c6078a">
              Men först har jag en annan fråga. Jag vet inte om ministern har
              tagit del av den rapport som Kommunal tog fram för ett par månader
              sedan. Den handlar mycket om deras medlemsgrupper och framför
              allt om öppettider inom förskolan.
            </seg>
            <seg n="7173a509">
              Rapporten visar entydigt att det framför allt hos Kommunals medlemsgrupper
              finns ett ganska stort behov av att barnomsorg på obekväm arbetstid
              regleras på något sätt. Man säger i rapporten att ungefär 30 procent
              av de medlemmar i Kommunal som har förskolebarn har valt att inte
              jobba heltid på grund av problematiken när det gäller öppettider
              inom förskolan.
            </seg>
            <seg n="e8ae5d65">
              Vi vill väl båda, ministern och jag, att vi ska försöka få så
              många som möjligt av våra medborgare i landet att jobba mycket
              i den här delen för att klara den framtida arbetskraftsförsörjningen
              och annat. Då är naturligtvis en väl fungerande förskola och väl
              fungerande barnomsorg på oregelbunden arbetstid väldigt viktigt.
            </seg>
            <seg n="9745ea5d">
              Ministern hänvisar till den nya lagen, som träder i kraft den
              1 juli. Jag kan hålla med ministern om att det ska bli spännande
              att se hur man kommer att följa den ute i kommunerna och vad man
              kommer att göra för att kunna erbjuda barnomsorg.
            </seg>
            <seg n="b7ddbb97">
              Jag har en följdfråga till ministern med anledning av just detta.
              Jag kan förstå att regeringen i dagsläget inte vill gå i clinch
              med frågan innan man har sett att lagstiftningen har trätt i kraft.
              Men finns det någon form av sanktioner kopplade till lagstiftningen,
              om det är uppenbart att kommuner inte följer lagstiftningen om
              att erbjuda barnomsorg på oregelbunden arbetstid? Det är min ena
              fråga.
            </seg>
            <seg n="222a03da">
              Den andra frågan handlar återigen om sysselsättningsmålet och
              kanske lite mer långsiktigt hur ministern ser på att man ska kunna
              klara barnomsorgsfrågan just när det gäller oregelbunden arbetstid.
              Det tidsmått som existerade tidigare 40 timmars arbetsvecka och
              dagtid rent generellt ser helt annorlunda ut i dag. Väldigt många
              tider ligger på olika delar av dygnet. Då är det viktigt att klara
              ut barnomsorgsdelen.
            </seg>
            <seg n="b1e4b017">
              Min fråga är i första hand: Vilka sanktionsmöjligheter är kopplade
              till den nya lagstiftningen?
            </seg>
          </u>
          <note type="speaker" n="254c1eee">
            Anf. 10 Statsrådet NYAMKO SABUNI (FP):
          </note>
          <u who="Q241851" xml:id="i-1c52af41c0757ab8-5" n="ce68c704">
            <seg n="781bd215">
              Herr talman! Jag inser att det har varit och är problematiskt
              med den nuvarande lagen, när kommunerna rakt ut har kunnat säga:
              Nej, vi tillhandahåller inte barnomsorg på obekväm arbetstid i
              vår kommun. Det är klart att det inte får vara så.
            </seg>
            <seg n="390fcdb0">
              Precis som Johan Andersson säger måste vuxna människor, föräldrar,
              ha möjlighet att kombinera yrkesliv och familjeliv. Den svenska
              förskolan har varit en viktig del i att både kvinnor och män kan
              jobba i så stor utsträckning som de gör.
            </seg>
            <seg n="f873d662">
              Jag delar också uppfattningen att många människor, framför allt
              inom de kommunala verksamheterna, jobbar deltid. En del gör det
              för att de känner att det är så de vill jobba för att få ihop
              yrkesliv och familjeliv, andra kanske för att kommunen har dålig
              organisering av sin personal och inte alltid kan erbjuda den heltid
              som efterfrågas.
            </seg>
            <seg n="4db0fdac">
              Med det sagt vill jag säga: Lagstiftningen kommer nu att förändras,
              och vi säger två saker. Kommunen måste ha beredskap för att det
              i kommunen finns familjer som behöver barnomsorg på obekväm arbetstid.
              I den mån det inte finns för tillfället måste det i alla fall
              finnas beredskap i den mån någon familj kommer med en förfrågan
              om detta.
            </seg>
            <seg n="584eb7c1">
              Vad vi inte säger är att alla som jobbar obekväm arbetstid per
              automatik ska ha barnomsorg på obekväm arbetstid. Det beror också
              på den sociala situation som familjen befinner sig i. Majoriteten
              av de föräldrar som jobbar obekväm arbetstid hittar enkla lösningar
              på sin situation. Men sedan finns det alltid familjer som kommer
              att behöva denna omsorg. Det är kanske framför allt ensamstående
              mödrar, som Johan Andersson nämnde.
            </seg>
            <seg n="ccfc708e">
              Det är på den punkten som jag hoppas att lagen kommer att göra
              skillnad. När man kommer in med en förfrågan till kommunen om
              att man behöver omsorg på obekväm arbetstid för att man inte kan
              lösa det på annat sätt, då bör kommunen ställa upp med omsorg
              på obekväm arbetstid.
            </seg>
            <seg n="694b6b48">
              Ett direkt svar på Johan Anderssons fråga om det finns sanktionsmöjligheter
              är: Nej, det finns inga sanktionsmöjligheter, men det finns självfallet
              möjlighet att överklaga beslutet. Det är beklagligt, för om man
              behöver omsorg behöver man den på en gång. Men det finns alltså
              inga sanktionsmöjligheter kopplade till nya lagstiftningen.
            </seg>
            <seg n="694f01ea">
              Jag vill ändå säga: Låt oss följa den lagstiftning som nu kommer
              att börja gälla. Jag hoppas verkligen att den ska göra skillnad
              i förhållande till den lag som gäller i dag och som har givit
              kommunerna rätt när de har sagt att de inte alls tänker erbjuda
              barnomsorg på obekväm arbetstid.
            </seg>
            <seg n="4e342acc">
              Jag ställer mina förhoppningar till den nya lagen. Men jag är
              inte heller främmande för att säga: Vi får följa upp lagen. Vi
              måste självfallet se hur det fungerar, hur kommunerna lever upp
              till sina åtaganden.
            </seg>
            <seg n="a659b2a7">
              Innan dess kan jag inte redan nu börja leverera nya lösningar.
              Detta är lösningar på de problem som vi har identifierat hittills.
            </seg>
          </u>
          <note type="speaker" n="aee2ad75">
            Anf. 11 JOHAN ANDERSSON (S):
          </note>
          <u who="unknown" xml:id="i-148b5fdcee9d9ce7-1" n="053ced3c">
            <seg n="2bb6fc51">
              Herr talman! Tack, statsrådet, för det svaret!
            </seg>
            <seg n="6b92b70c">
              Jag har ytterligare en följdfråga. Jag har själv ganska lång
              kommunal erfarenhet och har kämpat med frågan om barnomsorg på
              oregelbunden arbetstid. Precis som ministern säger brukar det
              oftast lösa sig på annat sätt, via far- eller morföräldrar eller
              andra.
            </seg>
            <seg n="ae05034b">
              Men risken kan också vara att man inte klarar ut det här fullt
              ut. Då har jag en följdfråga i den här delen. Något som brukar
              få fart på kommunerna handlar om att kunna ge någon form av stimulans,
              om man nu inför en lagstiftning som man tror fullt och fast på.
              Då är jag tillbaka vid en av mina första frågor om någon form
              av stimulansbidrag till kommuner som ordnar barnomsorg på oregelbunden
              arbetstid. Är det någonting som ministern har funderat på? Är
              det någonting som ni har övervägt i samband med lagstiftningen?
              Är det någonting som kan vara tillämpbart framöver? Man ska inte
              stå och måla upp någonting här. Vi hoppas naturligtvis innerligt
              att den här lagstiftningen kommer att efterlevas av kommunerna.
              Men är det någonting som skulle kunna vara möjligt om man ser
              att det här kommer att ge ett ganska dåligt resultat?
            </seg>
          </u>
          <note type="speaker" n="8a4846d1">
            Anf. 12 Statsrådet NYAMKO SABUNI (FP):
          </note>
          <u who="Q241851" xml:id="i-1c52af41c0757ab8-6" n="ce68c704">
            <seg n="4f4e8bb1">
              Herr talman! Jag vill börja med att säga att det också med dagens
              lag fungerar väldigt bra, framför allt i storstäder, där vi ändå
              har de flesta barn boende i vårt land. Där erbjuds barnomsorg
              på obekväm arbetstid. Men sedan finns det mindre kommuner, glesbygdskommuner,
              som inte alltid erbjuder detta. De är färre i antal. Men vi har
              ändå identifierat att det finns anledning att lagstifta för att
              ge föräldrarna större möjlighet och större rätt att faktiskt få
              de här behoven tillgodosedda.
            </seg>
            <seg n="b2b6f74c">
              Regeringen och kommunerna har alltid den här problematiken och
              frågeställningen om statsbidrag och hur mycket statsbidrag som
              ska utgå för att kommunerna ska kunna få ihop sina budgetar. Först
              och främst är det statsbidrag vi i så fall tittar på. Kommunerna
              har ju fått mycket statsbidrag de senaste åren, mer än någonsin
              tidigare. Framför allt ser vi att arbetslösheten sjunker. Fler
              människor jobbar. Kommunerna får in större intäkter. Därför skulle
              jag inte vilja säga att det finns ekonomiska svårigheter och att
              det är det som skulle ligga till grund för att kommunerna inte
              ställer upp med att erbjuda barnomsorg på obekväm arbetstid. Det
              är i så fall allmän lättja.
            </seg>
            <seg n="4fe28365">
              Budskapet är att lagen den 1 juli kräver att kommunen har beredskap,
              att man gör en individuell bedömning från familj till familj,
              och i den mån en familj inte kan lösa det här med barnomsorg på
              obekväm arbetstid åligger det kommunen att erbjuda den omsorgen.
            </seg>
            <seg n="c1040a27">
              I övrigt följer vi upp lagen, som jag säger. Skulle det visa
              sig att det inte fungerar får vi väl återkomma till vad vi kan
              göra. Men min förhoppning är att kommunerna ska leva upp till
              detta. Det kan inte handla om ekonomi i det här fallet. Det handlar
              bara om organisering. Redan i dag funkar det för de flesta, men
              det finns alltid någon kommun och kanske någon familj som anser
              att de har fått fel besked. Detta ska man i så fall med morgondagens
              lag, från den 1 juli, ha möjlighet att överklaga. Man ska också
              i större utsträckning ha möjlighet att få rätt än man har kunnat
              få i dag.
            </seg>
          </u>
          <note type="speaker" n="497eff82">
            Anf. 13 JOHAN ANDERSSON (S):
          </note>
          <u who="unknown" xml:id="i-148b5fdcee9d9ce7-2" n="053ced3c">
            <seg n="bf0d9a04">
              Herr talman! Tack, statsrådet, för det svaret! Det återstår väl
              för mig att kanske återkomma med en interpellation till hösten
              när vi ser vilka effekter den här lagen får. Jag hoppas innerligt
              att jag slipper göra det. Jag hoppas att vi ser att det blir ett
              bra resultat. Jag nöjer mig med de svar som jag har fått hittills.
              Sedan får vi med förväntan se fram emot den 1 juli och hur kommunerna
              kommer att agera därefter.
            </seg>
          </u>
          <note type="speaker" n="d34b9d4b">
            Anf. 14 Statsrådet NYAMKO SABUNI (FP):
          </note>
          <u who="Q241851" xml:id="i-1c52af41c0757ab8-7" n="ce68c704">
            <seg n="7b89e31e">
              Herr talman! Jag tackar Johan Andersson så mycket för interpellationen.
              Jag ser gärna fram emot ytterligare interpellationer och frågor.
              Det här är en jätteviktig fråga. Ett halvår kanske inte är tillräckligt
              lång tid för att utvärdera en lag, men du är välkommen att återkomma
              närhelst du känner att vi ska prata vidare om frågan.
            </seg>
          </u>
          <note n="c0fc1ad1">
            Överläggningen var härmed avslutad.
          </note>
          <note n="a9c24e84">
            7 § Svar på interpellation 2010/11:382 om jämställdhetsintegrering
          </note>
          <note type="speaker" n="9639cb93">
            Anf. 15 Statsrådet NYAMKO SABUNI (FP):
          </note>
          <u who="Q241851" xml:id="i-1c52af41c0757ab8-8" n="ce68c704">
            <seg n="c482a26a">
              Herr talman! Ann-Christin Ahlberg har frågat mig hur jag arbetar
              med jämställdhetsintegrering i Regeringskansliet, om jag verkar
              för att alla statsråd arbetar med jämställdhetsintegrering inom
              sitt ansvarsområde och om jag anser att arbetet är framgångsrikt
              eller om jag avser att vidta några åtgärder för att bättre uppnå
              syftet med jämställdhetsintegrering.
            </seg>
            <seg n="0d16ba98">
              Jämställdhetsintegrering är regeringens huvudsakliga strategi
              för att nå de jämställdhetspolitiska målen, kompletterat med särskilda
              åtgärder för att stimulera, utveckla och skynda på förändringsarbetet.
              I enlighet med jämställdhetsintegrering som strategi har varje
              statsråd ansvar för jämställdhet inom sitt politikområde, precis
              som Ann-Christin Ahlberg nämner i sin fråga.
            </seg>
            <seg n="2a8fe1c8">
              I Regeringskansliet finns en väl utbyggd organisation som stöd
              för arbetet med jämställdhetsintegrering. Mellan 2004 och 2010
              fanns en plan för genomförandet av jämställdhetsintegrering i
              Regeringskansliet. Planen, som beslutades av regeringen, har utgjort
              ett styrdokument som har legat till grund för arbetet. Varje år
              har ett handlingsprogram tagits fram, i vilket särskilt prioriterade
              beslutsprocesser har utpekats för fördjupat fokus. Utifrån det
              årliga handlingsprogrammet har sedan varje departement tagit fram
              sina egna arbetsplaner. På varje departement finns också en jämställdhetssamordnare.
              Arbetet med jämställdhetsintegrering inom Regeringskansliet stöds
              och samordnas av jämställdhetsenheten vid Utbildningsdepartementet.
            </seg>
            <seg n="754eff50">
              Som jämställdhetsminister har jag ett särskilt samordningsansvar
              för regeringens jämställdhetspolitik, och jag ansvarar även för
              att arbetet med jämställdhetsintegrering i Regeringskansliet samordnas,
              följs upp och utvärderas.
            </seg>
            <seg n="d334a5c3">
              Det är viktigt att stödja arbetet med jämställdhetsintegrering
              även i den övriga statsförvaltningen och i andra delar av offentlig
              sektor. Därför har regeringen satsat stora resurser på arbetet
              med jämställdhetsintegrering under såväl innevarande som föregående
              mandatperiod. Nationella sekretariatet för genusforskning vid
              Göteborgs universitet hade mellan 2008 och 2010 regeringens uppdrag
              att bygga upp ett stöd för statliga myndigheters arbete med jämställdhetsintegrering.
              Sekretariatet har drivit arbetet under namnet Program Jämi, inom
              vilket en rad olika insatser genomförts, som exempelvis konferenser,
              workshoppar, seminarier, sommarskola och en högskoleutbildning.
            </seg>
            <seg n="507e11e8">
              Regeringen lämnade under förra mandatperioden ett bidrag på sammanlagt
              145 miljoner kronor till programmet Hållbar jämställdhet, som
              bedrivs av Sveriges Kommuner och Landsting. Programmet utgår från
              jämställdhetsintegrering som strategi och stöder utvecklingsprojekt
              som ska leda till varaktiga förbättringar av verksamheten i kommuner
              och landsting utifrån ett jämställdhetsperspektiv. Resultatet
              är en mer jämställd medborgarservice som kommer såväl kvinnor
              som män till del i deras vardag. I november 2010 fattade regeringen
              beslut om en fortsatt satsning på programmet Hållbar jämställdhet.
              Sammanlagt satsas 80 miljoner under perioden 20112013. De nya
              pengarna ska användas för att säkra hållbarheten i satsningen
              genom att arbeta med fortsatt kunskapsspridning, metodutveckling
              och uppföljning.
            </seg>
            <seg n="378141d3">
              Regeringen har låtit utvärdera insatserna under förra mandatperioden.
              Resultaten visar att mycket av arbetet som bedrivits, både i projekten
              och i Regeringskansliet, har varit bra och verkningsfullt på flera
              sätt. Men det finns också arbete kvar att göra. Med avstamp i
              de utvärderingar som gjorts kommer regeringen nu att utveckla
              arbetet med jämställdhetsintegrering.
            </seg>
          </u>
          <note type="speaker" n="12ea0dd1">
            Anf. 16 ANN-CHRISTIN AHLBERG (S):
          </note>
          <u who="Q3375059" xml:id="i-7b16852b170dab6b-3" n="275978d7">
            <seg n="f4588b5a">
              Herr talman! Tack för svaret, ministern! Det är ett svar som
              låter som att ministern jobbar väldigt aktivt med jämställdhetsintegrering
              i Regeringskansliet. Det finns en väl utbyggd organisation, vad
              jag förstår, för hur det ska genomföras med handlingsprogram,
              styrdokument och pengar. Det låter väldigt bra, tycker jag. Men
              hur fungerar det i verkligheten? Jag är nämligen inte riktigt
              lika nöjd med det här svaret när jag ser vad det har varit för
              svängar, vändningar och beslut i politiken.
            </seg>
            <seg n="78ccc669">
              En rad politiska beslut har tagits som inte har gynnat jämställdheten
              utan snarare har ökat klyftorna mellan kvinnor och män. Låt mig
              ta några exempel! Vi kan ta Anders Borgs uttalande om att lägstalönerna
              är för höga inom kommun- och landstingssektorn. Där jobbar väldigt
              många kvinnor, och det är absolut inga höga löner. Jag vet också
              att många kvinnor där inte ens får heltid, så det är inte lätt
              att kunna försörja sig på de lönerna. Vi står inför ett väldigt
              stort rekryteringsbehov i framtiden inom den sektorn. Hur ska
              vi kunna få in männen i den sektorn när man skickar de signalerna?
            </seg>
            <seg n="06b79baf">
              Vi vet i dag att kvinnor diskrimineras i arbetslivet, och så
              har det varit länge. Men det görs inte tillräckligt mycket i fråga
              om det. Det handlar om lön, arbetsmiljö, visstidsanställningar
              med mera.
            </seg>
            <seg n="e43bee00">
              Vi har sett att regeringen har infört en föräldrabonus som inte
              har gjort att fler män har tagit ut nämnvärt mer föräldralediga
              dagar. Vi ser privatiseringen av välfärdstjänster. Det har inte
              heller gynnat kvinnor på något sätt. Vi har sett hur detta med
              a-kassan slår hårdare mot kvinnor än mot män. Vi har ett vårdnadsbidrag
              där vi kan ifrågasätta hur man tänkt. Vi har ett RUT-avdrag som
              gör att man kan köpa sig de tjänster man inte vill göra sådant
              som kvinnor har tidigare gjort oavlönat. Vi har fått en sämre
              sjukersättning och vi vet att kvinnor är mer sjuka än män.
            </seg>
            <seg n="cc1a3344">
              Vi har också fått ett jobbskatteavdrag som ger mer till männen
              än till kvinnorna och som får ytterligare konsekvenser när man
              är föräldraledig eller sjuk. Så länge kvinnor tar mer föräldraledigt
              får det en negativ utveckling för dem eftersom man får betala
              mer skatt när man är föräldraledig och tar sitt föräldraansvar.
            </seg>
            <seg n="73099231">
              Vi ser att otrygga anställningar ökar. Man gör inget åt det utan
              har tvärtom förändrat lagstiftningen åt det hållet. Det är färre
              välfärdstjänster, som vi vet att kvinnor är mer beroende av än
              män för att kunna försörja sig och få makt och inflytande i samhället.
            </seg>
            <seg n="67552d7c">
              Hur har det gått och vad har man gjort i Regeringskansliet? Vilka
              genusanalyser har man gjort? Är ministern nöjd med dessa resultat
              och den utveckling som regeringen åstadkommit med dessa politiska
              beslut?
            </seg>
          </u>
          <note type="speaker" n="bd9fca94">
            Anf. 17 Statsrådet NYAMKO SABUNI (FP):
          </note>
          <u who="Q241851" xml:id="i-1c52af41c0757ab8-9" n="ce68c704">
            <seg n="134ed9fe">
              Herr talman! Jag uppfattar två saker i Ann-Christin Ahlbergs
              inlägg. Det ena handlar om ett uttalande som finansministern gjorde
              som enskild politiker under en konferens. Den ekonomiska diskussionen
              om huruvida vi har höga ingångslöner på arbetsmarknaden får stå
              för honom. Det är inte regeringens politik. Det är inget som är
              genomfört eller som på något sätt har drabbat eller gynnat någon
              på arbetsmarknaden.
            </seg>
            <seg n="ced6c70a">
              Det andra är ett antal reformer som har vidtagits. Kritiken handlar
              inte om utfallet av reformerna utan om en ideologisk avsky för
              dessa reformer. Ann-Christin Ahlberg tror inte på reformerna trots
              att RUT har skapat möjlighet för många att få mer tid att utvecklas
              på sina arbetsplatser och umgås med sina barn, trots att RUT har
              skapat ett första jobb för många människor som på så sätt fått
              in en fot på arbetsmarknaden och trots att RUT har skapat många
              företag och stolta företagare. Det är inte utfallet som Ann-Christin
              Ahlberg kritiserar, utan det handlar om en ideologisk avsky för
              RUT. Något annat framkommer inte.
            </seg>
            <seg n="710bf3ee">
              När det gäller arbetsmarknaden har denna regering vidtagit fler
              åtgärder för att skapa en jämställd arbetsmarknad än Ann-Christin
              Ahlbergs tidigare regering.
            </seg>
            <seg n="596766b2">
              En fråga som jag undrar om man över huvud taget jobbade med gäller
              det våld som förekommer på framför allt kvinnodominerade arbetsplatser.
              Att kvinnor utsätts för våld på sina arbetsplatser är en viktig
              del i att kvinnor är mer sjukskrivna än män.
            </seg>
            <seg n="276e6209">
              Vi har också sett att rehabilitering av sjukskrivna inte alltid
              fallit lika ut för kvinnor som för män. Män har alltid fått bättre
              och dyrare rehabilitering än kvinnor. Även detta försöker vi göra
              något åt.
            </seg>
            <seg n="770e1f0c">
              Att man inte ser på utfallet av politiken utan bara har ideologisk
              blindhet kan jag inte göra så mycket åt. Men det mesta av regeringens
              politik har varit jämställdhetsintegrerat och utgått från kvinnors
              perspektiv.
            </seg>
            <seg n="823d3955">
              Det gäller också jobbskatteavdraget där Ann-Christin Ahlberg
              säger att männen har fått mer. Jobbskatteavdraget är utformat
              så att en större andel går till låg- och medelinkomsttagare och
              vi vet alla vilka som dominerar dessa grupper och en mindre andel
              till männen.
            </seg>
            <seg n="fb02d6da">
              På en arbetsmarknad där kvinnor varit inlåsta i monopolliknande
              situationer inom kommun och landsting och aldrig kunnat förhandla
              om sina löner eftersom det inte finns några alternativa arbetsgivare
              har många kvinnor självklart lägre lön än de män som en gång sökte
              sig till det privata näringslivet där de kunnat förhandla upp
              sina löner.
            </seg>
            <seg n="97985ce8">
              När man utformar skatten blir det i kronor alltid lite mer för
              den som har flera tusen mer i lön. I andel och procent är dock
              jobbskatteavdraget utformat så att större delen går till låg-
              och inkomsttagare, och där har vi många kvinnor.
            </seg>
            <seg n="0de7eac9">
              Det har gett resultat. Tittar vi på löneskillnaden ser vi en
              liten minskning mellan män och kvinnor jämfört med 2006 när vi
              tog över, och jag hoppas att vi kan arbeta vidare för att kvinnor
              ska kunna försörja sig på sin lön.
            </seg>
            <seg n="7bdff8ba">
              Ann-Christin Ahlberg säger att kvinnor inte kan försörja sig
              på sin lön och att Anders Borg talar om att sänka ingångslönen.
              Problemet är inte låga ingångslöner utan överbeskattning av dem
              med lägre löner. Denna beskattning står Ann-Christin Ahlberg fortfarande
              för och vill införa den dag hon får makten i kammaren. Felet med
              Ann-Christines politik är att den inte präglas av vad som gör
              skillnad för kvinnor i vardagen utan av ideologisk blindhet och
              att hon inte gillar det regeringen för tillfället.
            </seg>
          </u>
          <note type="speaker" n="ad91d5a6">
            Anf. 18 ANN-CHRISTIN AHLBERG (S):
          </note>
          <u who="Q3375059" xml:id="i-7b16852b170dab6b-4" n="275978d7">
            <seg n="117df2e3">
              Herr talman! Det lät på ministern som att Ann-Christin Ahlberg
              har ett eget ideologiskt parti. Jag hör till Socialdemokraterna,
              och vi har en stark ideologisk idé om vad som är bra för hela
              samhället, för alla, och inte bara för några få. Denna idé står
              jag för och ställer upp på.
            </seg>
            <seg n="a0e7872f">
              Det händer att en enskild politiker kan uttala sig lite klumpigt
              eller dumt och att det inte är förankrat. Men när Sveriges finansminister
              uttalar sig på en stor konferens för kommun- och landstingsfolk
              kan man inte se det som en enskild politikers uttalande utan som
              ett uttalande av Sveriges finansminister. Det vore konstigt annars.
            </seg>
            <seg n="e31c914f">
              Finansministern var tydlig med att de lägsta lönerna var för
              höga, och han sade att det var dåligt att förhandlarna inte lyckats
              hålla dem nere. Vi vet mycket väl att det är kvinnorna som har
              dessa löner.
            </seg>
            <seg n="a5ec7136">
              Att man har öppnat för privatisering har inte gett kvinnor mer
              i lönekuvertet på något vis. För inte så länge sedan mötte jag
              två kvinnor som jobbade på ett äldreboende i privat regi. De gick
              på vikariat, för det fanns inga fasta tjänster. Man hade dessutom
              lönesänkt dem med över 1 000 kronor och sänkt deras sysselsättningsgrad.
              Det var valfrihet för dem. Att kunna välja mellan två arbetsgivare
              i kommunen gynnade dem inte alls utan tvärtom. Otryggheten i deras
              avtal var ännu större.
            </seg>
            <seg n="89ad8c9f">
              Man kan räkna på jobbskatteavdraget precis hur som helst, men
              det är kronor och ören man handlar för. Det är kronor och ören
              man betalar hyra med. Det är med kronor och ören man betalar tennisskor
              till barnen, och det är kronor och ören som gör det möjligt att
              låta barnen åka på skolresa eller inte.
            </seg>
            <seg n="4ab4cab8">
              Därför är det viktigt att man inte bara klumpar ihop det, att
              det riktas till en grupp. Sanningen är att det är pengarna som
              avgör. Procent hit eller dit kan man inte betala med.
            </seg>
            <seg n="94b06226">
              Som riksdagsledamot får jag mycket mer pengar med jobbskatteavdraget.
              En barnskötare får dock inte många kronor mer i plånboken.
            </seg>
            <seg n="e3ed10fa">
              Dessutom säger man att lönerna inte behöver höjas på grund av
              jobbskatteavdraget. Detta får förödande konsekvenser för kvinnor
              med låga löner eftersom pension, sjukersättning och a-kassa baseras
              på den faktiska lönen. Här genererar jobbskatteavdraget inget,
              men det går att prata bort.
            </seg>
            <seg n="00b918b8">
              Vi står inte för en politik där man sänker lönerna. Vi vill ha
              både sjysta arbetsvillkor och bra löner som man kan leva på.
            </seg>
          </u>
          <note type="speaker" n="c15a7d84">
            Anf. 19 Statsrådet NYAMKO SABUNI (FP):
          </note>
          <u who="Q241851" xml:id="i-1c52af41c0757ab8-10" n="ce68c704">
            <seg n="6d3c39fa">
              Herr talman! Talet om solidaritet måste följas av konkret politik
              som man ser faller bra ut för medborgarna. Det är glädjande att
              höra Ann-Christin Ahlberg värna om kvinnors löner. Ann-Christin
              Ahlberg ingår i ett parti som vill höja löneskatten för denna
              grupp av kvinnor. Ann-Christin Ahlberg representerar ett parti
              som under sin tid vid regeringsmakten bidrog till att kvinnor
              som arbetade heltid inte kunde försörja sig på sin lön. De var
              beroende av olika ersättningar från kommun och stat för att få
              lönen att räcka månaden ut.
            </seg>
            <seg n="93f01541">
              Det handlar om kronor och ören. Det handlar om huruvida man har
              råd att köpa mjölk, om man har råd att köpa ett par byxor eller
              en vinterjacka till sina barn. Det handlar absolut om kronor och
              ören. Det handlar också om värdighet. Det handlar om att man som
              kvinna kan veta att man, om man arbetar heltid, kan försörja sig
              och sin familj på sin lön utan att vara beroende av stat eller
              kommun. Det handlar om värdighet.
            </seg>
            <seg n="864a9807">
              Att överbeskatta låg- och medelinkomsttagare är inte solidaritet,
              Ann-Christin Ahlberg. Att vilja återgå till en gammal ordning
              med en monopolliknande arbetsgivarsituation är inte rätt ordning.
              Det är bättre med två eller tre arbetsgivare än bara en. Om en
              arbetsgivare inte passar, om man inte får betalt för sin utbildning
              och för det arbete man lägger ned ska man känna frihet att söka
              sig till en annan arbetsgivare.
            </seg>
            <seg n="c21b8436">
              Det finns många välutbildade kvinnor inom den offentliga sektorn,
              vilket den offentliga sektorn ska vara glad för. Inom den offentliga
              sektorn måste det också finnas möjlighet för kvinnor att starta
              företag inom sin kompetens och det måste finnas möjlighet för
              kvinnor att byta arbetsgivare och på det sättet få upp sin lön.
              Jag har inte träffat på någon som har bytt arbetsgivare om det
              inte har inneburit några hundra kronor extra i plånboken. Ingen
              byter sig till en tjänst som ger mindre betalt. Man byter till
              en annan tjänst för att få bättre betalt. Man byter till en annan
              arbetsgivare för att utveckla sin lön. Den rätten vill Ann-Christin
              Ahlberg frånta alla kvinnor i den offentliga sektorn.
            </seg>
            <seg n="cf0f57c3">
              Det var inte bättre förr, Ann-Christin Ahlberg. Värnar du om
              kvinnors löner får du faktiskt presentera något bättre än höjda
              skatter och en tillbakagång till monopolen. Det hjälpte aldrig
              den svenska kvinnan och kommer aldrig att göra det.
            </seg>
            <seg n="04a9eb58">
              Genom att öppna monopolen, låta kvinnor få chansen att starta
              företag och låta dem växa med hjälp av sitt entreprenörskap och
              sin kreativitet och genom att ge dem en chans att söka sig till
              olika arbetsgivare kan vi utveckla kvinnors löner. Det är inte
              i regeringen eller i kammaren vi sätter lönerna; det gör arbetsgivarna.
              Ju mer vi kan göra för att ge alla dessa kvinnor en chans att
              få upp sina löner desto bättre. Vi kan inte ge sken av att det
              är vi som sätter lönerna och att vi genom lagstiftning kan göra
              så att det inte finns några löneskillnader. Det är bara genom
              att se till att kvinnor arbetar heltid, att kvinnor kan göra karriär
              om de vill, att kvinnor kan byta arbetsgivare och att kvinnor
              kan köpa hushållstjänster så att de kan avsätta tid till annat
              än städning som vi skapar utrymme för kvinnor att utvecklas på
              arbetsmarknaden.
            </seg>
          </u>
          <note type="speaker" n="7d588b7d">
            Anf. 20 ANN-CHRISTIN AHLBERG (S):
          </note>
          <u who="Q3375059" xml:id="i-7b16852b170dab6b-5" n="275978d7">
            <seg n="9a72eb32">
              Herr talman! Det är två parter på svensk arbetsmarknad som ska
              sköta lönesättningen. En del är vi också en part i, nämligen den
              offentliga sektorn. Så visst kan vi påverka löneutvecklingen där.
            </seg>
            <seg n="cb177309">
              Jag har träffat kvinnor som tvingas byta arbetsgivare av en eller
              annan orsak oavsett om de får lägre eller högre lön. Det finns
              de som blir uppsagda från ett arbete för att vinsten inte är tillräckligt
              stor på företaget. Då får man söka det jobb som är ledigt. Det
              kanske inte medför högre lön.
            </seg>
            <seg n="45d8ddd0">
              Valfrihet är viktigt, men alla har inte valfrihet. Det är bara
              att beklaga att ministern inte har mött några av de kvinnor som
              tvingas ta ett jobb som ger lägre lön. Jag träffar ganska många
              sådana. De hade önskat få mer stöd av oss politiker när det gäller
              att få en lön som det går att leva på. Det är viktigt att vi vågar
              satsa på sådant som utbildning så att man kanske kan kompetensutbilda
              sig till ett annat yrke.
            </seg>
            <seg n="585c006d">
              Det är fler saker som regeringen har gjort och som ministern
              inte vill tala om i den här debatten. Det hade varit spännande
              att tala om vårdnadsbidraget och om hur man ska få fler män att
              vilja stanna hemma och ta ett föräldraansvar under den tid barnen
              är små. Det har inte alls gått i rätt riktning. Det går alldeles
              för långsamt. Vi vet att vårdnadsbidraget ökar skillnaderna när
              det gäller ansvar för och kontakt med barnen, och att det förlänger
              vägen till arbete för många kvinnor genom att de stannar hemma.
              Det minskar också möjligheten till karriär, inflytande och makt
              i samhället.
            </seg>
          </u>
          <note type="speaker" n="d7f28412">
            Anf. 21 Statsrådet NYAMKO SABUNI (FP):
          </note>
          <u who="Q241851" xml:id="i-1c52af41c0757ab8-11" n="ce68c704">
            <seg n="4c987ce7">
              Herr talman! Vi vet att det finns arbetsplatser som inte fungerar
              och där personalen inte känner sig delaktig, där personalen inte
              är lycklig och tvingas byta jobb, som Ann-Christin Ahlberg beskriver.
              Det är inget som vare sig Ann-Christin Ahlberg eller jag önskar.
              Jag tror inte på att värna kvinnors löner utifrån den situationen
              och förorda monopol som om en kommunal arbetsgivare skulle vara
              den allra bästa på marknaden. Jag tror tvärtom på att öppna den
              offentliga sektorn och se till att det finns fler arbetsgivare
              och att kvinnor kan starta företag inom områden där de har kompetens.
              På det sättet kan vi höja både kvaliteten och lönerna och säkert
              också öka möjligheten att byta arbetsgivare när man känner för
              det. Då har man också chans att höja sin lön.
            </seg>
            <seg n="fec86481">
              Jag delar Ann-Christin Ahlbergs uppfattning om vårdnadsbidrag.
              Det är inte den bästa reform som har genomförts. Jag tror på arbetslinjen.
              Jag vill helst inte se en massa kvinnor hemma med barn. Nu blev
              det inte en massa kvinnor hemma med barn. Några är hemma med barn
              några för att de måste vara det för att deras barn behöver det,
              andra för att de inte har arbete.
            </seg>
            <seg n="d646d626">
              Det blir märkligt att diskutera sjukförsäkring eller a-kassa
              i stället för att diskutera rehabilitering och jobbskapande åtgärder
              för att få människor tillbaka i arbete. Det är det som diskussionen
              ska fokusera på, inte på hur vi ska höja taken och förlänga perioden.
              Människor behöver rehabilitering, möjlighet att återhämta sig
              och komma tillbaka till arbetsmarknaden och möjlighet att få ett
              nytt jobb. Det är vad människor efterfrågar. Det är bara så vi
              kan skapa ekonomisk självständighet också för kvinnor, inte via
              bidrag och ersättningar. Jag hoppas att vi snart finner varandra
              när det gäller att det är arbete det till syvende och sist handlar
              om.
            </seg>
          </u>
          <note n="c0fc1ad1">
            Överläggningen var härmed avslutad.
          </note>
          <note n="234ac7a5">
            8 § Svar på interpellation 2010/11:424 om jämställdhet i förskolan
          </note>
          <note type="speaker" n="d2c74dd5">
            Anf. 22 Statsrådet NYAMKO SABUNI (FP):
          </note>
          <u who="Q241851" xml:id="i-1c52af41c0757ab8-12" n="ce68c704">
            <seg n="b9d1d5a6">
              Herr talman! Amineh Kakabaveh har frågat mig vilka åtgärder jag
              avser att vidta för att personal inom förskolan ska få ökad kunskap
              om genuspedagogik och hur de kan bedriva praktiskt jämställdhetsarbete
              för att uppfylla intentionerna i skollagen och gällande läroplan.
              Vidare frågar hon om jag kommer att ta initiativ till utbildning
              av fler genuspedagoger och fortbildning för redan befintliga genuspedagoger
              samt vilka åtgärder jag kommer att vidta för att göra det möjligt
              att anställa fler genuspedagoger inom förskolan.
            </seg>
            <seg n="ee5099b0">
              Ansvaret för förskolans verksamhet och anställning av personal
              ligger ytterst på huvudmännen, kommuner och enskilda. Enligt skollagen
              (2010:800) ska huvudmannen se till att personalen vid förskole-
              och skolenheterna ges möjligheter till kompetensutveckling och
              att förskollärare och annan personal har nödvändiga insikter i
              de föreskrifter som gäller för skolväsendet. Enligt den reviderade
              läroplanen för förskolan som börjar tillämpas den 1 juli har förskolechefen
              ett särskilt ansvar för att personalen kontinuerligt får den kompetensutveckling
              som krävs för att de professionellt ska kunna utföra sina uppgifter.
            </seg>
            <seg n="d3b82d00">
              Jämställdhet är en del av de grundläggande demokratiska värden
              som ingår i målen för förskolan. Förskolan ska aktivt och medvetet
              främja flickors och pojkars möjligheter att pröva och utveckla
              förmågor och intresse utan begränsningar utifrån stereotypa könsroller.
            </seg>
            <seg n="1062aba1">
              För att få en förskollärarexamen enligt den nya examensbeskrivningen
              som ska tillämpas från och med hösten 2011 krävs bland annat att
              studenten ska ha förmåga att beakta och förankra ett jämställdhets-
              och jämlikhetsperspektiv i den pedagogiska verksamheten.
            </seg>
            <seg n="02eafea9">
              För att öka kunskapen om jämställdhet och för att främja jämställdhetsarbetet
              i skolan har regeringen under 20082010 satsat ca 100 miljoner
              kronor. I satsningen ingick tillsättandet av en delegation för
              jämställdhet i skolan (DEJA) och Statens skolverk fick i uppdrag
              att genomföra olika utvecklingsinsatser. Skolverkets insatser
              för fortbildning i syfte att generellt främja jämställdhet har
              även riktats till förskolan. Under 2010 var cirka en femtedel
              av dem som deltog i fortbildningskursen om jämställdhet förskollärare.
            </seg>
            <seg n="d5b481d0">
              När det gäller att bryta könstraditionella val och könsroller
              har både Delegation för jämställdhet i skolan och Skolverket haft
              i uppdrag att se över hur man kan motverka traditionella studieval
              och att sprida kunskap i frågan. Skolverket har under 20082010
              även fördelat utvecklingsmedel till skolornas arbete för att motverka
              traditionella yrkesval. Myndigheten har också byggt upp en webbportal
              för att stödja det praktiska arbetet med värdegrundsfrågor genom
              information och stödmaterial om till exempel jämställdhetsfrågor.
            </seg>
            <seg n="46238844">
              För att stödja jämställdhetsarbetet i kommuner och landsting
              lämnade regeringen under förra mandatperioden ett bidrag på 145
              miljoner kronor till programmet Hållbar jämställdhet, som bedrivs
              av Sveriges Kommuner och Landsting. Flera förskolor och skolor
              har tagit del i detta projekt. För perioden 20112013 har regeringen
              beslutat att stödja programmet med ytterligare 80 miljoner kronor.
            </seg>
            <seg n="e39aeb09">
              Regeringen aviserade i budgetpropositionen för 2011 (prop. 2010/11:1
              utgiftsområde 16) att den avser att fullfölja jämställdhetssatsningen,
              bland annat genom att följa upp slutsatser och förslag från Delegation
              för jämställdhet i skolan. Delegationens slutbetänkande har nyligen
              varit ute på remiss och jag avser att återkomma till frågan om
              fortsatt jämställdhetsarbete i förskolan och skolan.
            </seg>
          </u>
          <note type="speaker" n="4981f7a9">
            Anf. 23 AMINEH KAKABAVEH (V):
          </note>
          <u who="Q3675519" xml:id="i-fc7a8af96256505d-0" n="f157375a">
            <seg n="85b3dfb2">
              Herr talman! Jag tackar jämställdhetsminister Nyamko Sabuni för
              svaret. Ministern svarar egentligen inte på de frågor som jag
              har ställt i min interpellation. Jag tycker att det är positivt
              att regeringen har tillsatt en delegation för jämställdhet i skolan.
              Men såvitt jag har kunnat se när jag snabbt tittat i utredningen
              SOU 2010:99 nämns inte genuspedagoger särskilt i sammanhanget.
            </seg>
            <seg n="4a3825b5">
              Att förskollärare deltar i Skolverkets fortbildning om jämställdhet
              är naturligtvis positivt. Frågan är om dessa utbildningsinsatser
              räcker för att förändra fasta könsnormer, attityder och värderingar.
              Det är det som är problemet i dag.
            </seg>
            <seg n="cf070aea">
              Utredningen Jämställdhet i förskolan , SOU 2006:75, visar att
              förskolan har svårt att leva upp till läroplanens mål om jämställdhet.
              Delegationen för jämställdhet i förskolan slog redan i utredningen
              fast att detta naturligtvis beror på kunskapsbrister om genuspedagogik
              och om hur man kan bedriva jämställdhetsarbete i förskolan och
              skolan.
            </seg>
            <seg n="628e7085">
              Det är klart att man måste jobba på olika nivåer mot könsnormerna
              som skiljer pojkar från flickor och män från kvinnor. Den bästa
              åldern att medvetandegöra detta hos barnen är när de är mycket
              små. Det gäller både flickor och pojkar. Det gynnar både samhället
              och individen i fråga om jämställdhet.
            </seg>
            <seg n="1c458e63">
              År 2009 var det enligt en undersökning endast 3 procent män som
              arbetade inom den kommunala förskoleverksamheten. Antalet har
              legat mellan 2 och 3 procent de senaste tio åren. Det är en katastrof
              för världens mest jämställda land att män inte ens är involverade
              vare sig i hemmet eller ute i verksamheten när det gäller barnuppfostran
              och så vidare. Att bryta den könssegregering som råder bland de
              anställda inom förskolan är nödvändig för att nå jämställdhet.
              Som barn behöver man möta både kvinnor och män i den dagliga barnomsorgsverksamheten
              för att kunna utvecklas och växa.
            </seg>
            <seg n="329559fa">
              Dess värre har regeringen inte tagit fram något förslag på hur
              jämställdhetsarbetet inom förskolan ska förbättras trots att utredningen
              lade fram sina förslag 2006.
            </seg>
            <seg n="5ff843aa">
              SKL:s Sveriges Kommuner och Landsting satsningar, som Nyamko
              Sabuni nämner i sitt svar, har gått till projekt inom ramen för
              programmet Hållbar jämställdhet. Visst finns det slutrapporter
              från några förskolor, men bidragen har gått till vitt skilda projekt,
              alltifrån snöröjning och gatubelysning till kommunernas informationsmaterial
              som har granskats utifrån jämställdhetssynpunkt, vilket så klart
              är positivt. Men det var inte riktigt det som jag frågade om.
            </seg>
            <seg n="ffb12c4b">
              Frågan är fortfarande: Vad gör regeringen just för att det ska
              vara möjligt att anställa genuspedagoger i förskolan? Det är det
              som är viktigt.
            </seg>
          </u>
          <note type="speaker" n="c57559f5">
            Anf. 24 Statsrådet NYAMKO SABUNI (FP):
          </note>
          <u who="Q241851" xml:id="i-1c52af41c0757ab8-13" n="ce68c704">
            <seg n="22fa28ce">
              Herr talman! Jag håller med om beskrivningen att den svenska
              förskolan inte är jämställd. Det är inte den svenska skolan, den
              svenska äldreomsorgen eller den svenska vården heller. Det är
              mycket i vårt samhälle som inte är jämställt. Inte ens stadsbyggnationen
              är jämställd i den bemärkelsen. Därför tror jag att vi behöver
              göra mycket samtidigt och parallellt och inte bara en sak i taget.
            </seg>
            <seg n="9b8cfa9b">
              Amineh Kakabaveh efterfrågar ytterligare saker som kan göras
              på förskoleområdet. Jag har nämnt en del saker som sker, även
              om pengar till hållbar jämställdhet går till olika saker i olika
              kommuner. Kommunerna har själva fått önska vad de vill fokusera
              på och vilken verksamhet som de vill jobba med. Då är det ändå
              viktigt att nämna att det där utvecklas arbetsmetoder och att
              man där konkret upptäcker vad man har för brister i sitt förhållningssätt
              till flickor och pojkar. Ju mer vi kan lära oss och ju mer vi
              kan sprida erfarenheter om detta, desto bättre är det. Jag menar
              därför att det är värt att nämna Hållbar jämställdhet i sammanhanget
              och att fler gärna får lära sig av de erfarenheter som finns.
            </seg>
            <seg n="2cc2a7b7">
              Jag är vän av att de som jobbar inom förskolan faktiskt har kunskap
              om genus och faktiskt har kunskap om hur man jobbar jämställt.
              Jag vill inte att det hela tiden ska vara så att så fort det handlar
              om jämställdhet ska det finnas en specifik person som har denna
              kunskap och som sedan ska se till att några andra gör rätt. Så
              fort det inte finns en person som kan genuspedagogik, en så kallad
              genuspedagog, så ska det inte fungera i en förskola. Jag tycker
              inte att det ska vara så.
            </seg>
            <seg n="24e92da9">
              Det utbildades ett antal genuspedagoger, och en del av dem är
              ute på marknaden. Det är kommuner som anställer genuspedagoger,
              och det är enskilda huvudmän som äger förskolorna som anställer
              dem. Det är inte jag i regeringen eller vi här i riksdagen som
              anställer genuspedagoger.
            </seg>
            <seg n="ec4d43fd">
              Men jag tycker att det är ännu viktigare att vi ser till att
              förskollärarna eller för den delen barnskötarna i sin utbildning
              faktiskt får ett jämställdhetsperspektiv och en genuskunskap.
              Jag tycker att det är viktigt att den befintliga personalen har
              möjligheter att fortbilda sig och gå vidare till högskola för
              att läsa genuspedagogik och genusvetenskap som erbjuds där.
            </seg>
            <seg n="bc77f50b">
              Det är bara genom att ge dem som bedriver verksamheten varje
              dag och som möter våra barn varje dag kunskap som vi också kan
              göra verklig skillnad.
            </seg>
            <seg n="74383e23">
              Med detta sagt vill jag säga att jag gärna ser att kommuner och
              enskilda huvudmän anställer de genuspedagoger som finns. Men ännu
              viktigare är det att befintlig förskolepersonal faktiskt har kunskap
              i jämställdhet och faktiskt tar lärdom av de erfarenheter som
              görs på andra håll i landet, bland annat med hjälp av Hållbar
              jämställdhet, hur man med enkla metoder kan arbeta för att se
              till att våra pojkar och flickor får lika villkor för att de i
              förlängningen inte ska göra de könsbundna utbildningsval som till
              slut leder till den könssegregerade arbetsmarknaden som påverkar
              våra löner och så vidare.
            </seg>
            <seg n="e57052a4">
              Jag håller med Amineh Kakabaveh om att det är viktigt att börja
              i förskolan. Men det ena måste inte förta det andra. Vi behöver
              kunnig personal i förskolan, och de genuspedagoger som finns får
              gärna anställas av dem som ansvarar för förskolan.
            </seg>
          </u>
          <note type="speaker" n="8f584911">
            Anf. 25 AMINEH KAKABAVEH (V):
          </note>
          <u who="Q3675519" xml:id="i-fc7a8af96256505d-1" n="f157375a">
            <seg n="811cfff1">
              Her talman! Både jag och Nyamko Sabuni vet att man under den
              rödgröna mandatperioden hade en hel del genuspedagoger. De är
              tyvärr inte så många. Det är få som blev utbildade. De har påverkat
              mycket.
            </seg>
            <seg n="3860364e">
              Jag tror att många av oss kommer ihåg daghemmet Rödmyran där
              personalen filmade hur man arbetade. Sedan visades detta i Sveriges
              Television, och det framgick hur personalen behandlade pojkar
              och flickor på olika sätt. Det var ett sätt för personalen att
              följa upp det egna arbetet. Detta visar på vikten av att vara
              medveten om könsrollerna, till exempel hur man behandlar pojkar
              och flickor. Det framgick att man ansåg att pojkarna var tuffa
              och skulle klara sig själva. Men när någon drog en flicka i håret
              sade man: Vad gör du med den söta lilla flickan? Hon kanske är
              söt, men när någon drar henne i håret behöver man inte klappa
              på henne och säga lilla flicka. Man ska göra på samma sätt med
              både pojkar och flickor. Det är det som eftersträvas. Detta är
              viktigt, inte bara om man är socionom eller lärare. Man är faktiskt
              jämställd.
            </seg>
            <seg n="bab96e75">
              Vi vet i dag hur könsrollerna och könsmaktsordningen styr i vårt
              eget hem. Det präglar både samhället och hemmet. Barnen är också
              en produkt av den miljö som de växer upp i.
            </seg>
            <seg n="aa512d37">
              Därför är det väldigt viktigt att börja redan vid sandlådan och
              därför är skolan väldigt viktig. I dag finns det tyvärr inte så
              många genuspedagoger. Dessutom har den här regeringen tagit bort
              de få som fanns förrförra mandatperioden.
            </seg>
            <seg n="f96f36d4">
              Det här är alltså fortfarande nödvändigt. Det finns en massa
              författare och utredningar som behandlar detta. Jag har läst en
              hel sida det var ett material, källhänvisningar om att den rödgröna
              regeringen gjorde många utredningar. I alla kom man fram till
              att det är nödvändigt med genuspedagoger i förskolan för att bryta
              rådande könssegregering och könsmaktsordning som i dag skiljer
              såväl män och kvinnor som pojkar och flickor åt. Det här sitter
              i ryggmärgen ända tills man dör. Normerna ligger så fast. Men
              tar man det från början blir det alltid positivt och bra. Men
              helt jämställda kommer vi tyvärr inte att vara. Vi vet ju hur
              normerna också påverkar oss som föräldrar, som vuxna.
            </seg>
            <seg n="6fd80cce">
              I alla fall är det med tanke på den yngre generationen bra att
              se till att jämställdheten är en nödvändighet. Regeringen har
              ju själv ett mål. Om man verkligen menar allvar med sitt mål för
              att nå jämställdhet inom både förskola och skola måste man se
              till att det här finns med. Jag tror dock inte att den moderatledda
              regeringen vill att jämställdhet ska vara möjligt, även om minister
              Nyamko Sabuni så gärna vill det.
            </seg>
            <seg n="0486c1ce">
              På olika nivåer i skolan, i arbetslivet och i hemmen jag tänker
              på detta med RUT-avdrag, pigavdrag, och så vidare har vi sett
              att man inte kan bli jämställd med den politik som i dag råder.
              Det behövs mer av det radikala och jämställda.
            </seg>
          </u>
          <note type="speaker" n="e2b31e5e">
            Anf. 26 Statsrådet NYAMKO SABUNI (FP):
          </note>
          <u who="Q241851" xml:id="i-1c52af41c0757ab8-14" n="ce68c704">
            <seg n="31949a21">
              Herr talman! Ordet radikalt hörs i var och varannan mening när
              jämställdhet diskuteras. Ibland måste man gå till vardagen och
              fråga sig vad medborgarna efterfrågar, och ibland är politikernas
              radikalism kanske inte det som medborgarna frågar om.
            </seg>
            <seg n="b2a56ed8">
              Frågan om förskolan och jämställdhet i förskolan är mycket viktig
              och en fråga som jag väldigt mycket och gärna jobbar med.
            </seg>
            <seg n="d77e67f4">
              Återigen: Det finns säkert genuspedagoger utbildade några år
              tillbaka. De får gärna anställas av de huvudmän som ansvarar för
              förskolan. För egen del menar jag att det är viktigt att föra
              in det här perspektivet i befintlig utbildning för förskollärare,
              barnskötare och andra som finns i skolan.
            </seg>
            <seg n="1a1ae59a">
              Ja, vi har kanske inte en examensutbildning i högskolan där man
              får titeln genuspedagog. Men vi har genuspedagogik och genusvetenskap.
              Dessa utbildningar försöker vi få befintlig förskolepersonal att
              gå för att lära sig mer om detta.
            </seg>
            <seg n="1312e336">
              Jag tror verkligen på det konkreta, på att nere på golvet se
              vad som är fel i det vi gör. Precis som Amineh Kakabaveh beskrev
              kan förskollärare filma sin verksamhet och konkret se hur pojkar
              och flickor behandlas annorlunda. Ibland är det inte svårare än
              så, och ibland är det inte nödvändigt att gå en universitetsutbildning
              för att upptäcka detta.
            </seg>
            <seg n="661f9f8d">
              Vad hållbar jämställdhet handlar om är just detta med att utveckla
              arbetsmetoder för att nå vad vi kallar för jämställdhetsintegrering.
              Jämställdhetsintegrering är en strategi. För att nå en jämställdhetsintegrering
              måste vi utveckla ett antal arbetsmetoder som är sådana att vi
              blir medvetna om könsrollerna och om hur vi som vuxna till exempel
              i förskolan reproducerar dessa.
            </seg>
            <seg n="d560b2b2">
              Det är viktigt att befintlig personal besitter denna kunskap
              och konkret jobbar med de här frågorna. Det får gärna finnas genuspedagoger.
              Men jag tycker att samma kunskap kan finnas hos befintlig personal.
              Och framför allt: Kanske har man inte ha titeln genuspedagog,
              men man kan vara expert. Många experter anlitas i de här sammanhangen
              för att man ska få hjälp med att utveckla sin verksamhet.
            </seg>
            <seg n="d0c858e7">
              Det är inte så att det inte görs ett jämställdhetsarbete inom
              förskolan. Det är bara det att det tagit en annan form och kanske
              kallas för någonting annat än det Amineh Kakabaveh är van vid.
            </seg>
            <seg n="6cc02dac">
              Kanske är det inte längre fråga om genuspedagoger. Men det finns
              experter. Framför allt utvecklas arbetsmetoder. I kombination
              med forskning och utbildning för förskollärare ser vi till att
              det finns med sådana moment att man är fullvärdigt lärd när man
              kommer ut som förskollärare. Allt detta tycker jag att det också
              är väldigt viktigt att tala om och att utveckla. Det handlar alltså
              inte bara om så kallade genuspedagoger.
            </seg>
          </u>
          <note type="speaker" n="9455f656">
            Anf. 27 AMINEH KAKABAVEH (V):
          </note>
          <u who="Q3675519" xml:id="i-fc7a8af96256505d-2" n="f157375a">
            <seg n="7be277a6">
              Herr talman! Helt klart måste det vi här talar om finnas. Vi
              är överens. Vi vill ha ett jämställt samhälle. Problemet är att
              man har olika tillvägagångssätt. Om man inte vet att det är fråga
              om genusperspektivet och att det gäller jämställdhet som ska ha
              rätt benämning kan man inte komma åt det hela. Det handlar om
              en maktanalys på den nivå där barnen finns, om att medvetandegöra
              detta.
            </seg>
            <seg n="363ba533">
              Om man som lärare, pedagog eller personal inom olika verksamheter
              inte är medveten om rådande könsmaktsordning och om analysen att
              sådant här leder till att pojkar och flickor redan från sandlådan,
              precis som män och kvinnor, går skilda vägar och om att det inte
              är givet att det i näringslivet bara ska finnas gubbar eller att
              nästan alla presidenter i världen ska vara män man måste kunna
              den analysen från början kommer inga förändringar att ske. Det
              är ett faktum som vi lever med.
            </seg>
            <seg n="2dc8b557">
              Finns det ett jämställdhetsmål i läroplanen måste regeringen
              ta sitt ansvar. Man kan inte bara, som jämställdhetsminister Nyamko
              Sabuni gör, säga: Detta ligger på kommunerna, på huvudmännen.
              Det löser inte problemet, utan det handlar om resurser. Jämställdhetsarbetet
              måste också kopplas till de bristande resurserna. Har man resurser
              kan man bilda sig, utbilda sig och fortbilda sig, och göra olika
              analyser. Till det måste det finnas resurser i form av både tid
              och pengar men också i form av kunskap för att kunna förändra
              när det gäller detta arbete.
            </seg>
          </u>
          <note type="speaker" n="0807b777">
            Anf. 28 Statsrådet NYAMKO SABUNI (FP):
          </note>
          <u who="Q241851" xml:id="i-1c52af41c0757ab8-15" n="ce68c704">
            <seg n="d2b518cd">
              Herr talman! Runt om i vårt land pågår ett förändringsarbete,
              inte minst inom förskolan. Jag skulle vilja föreslå Amineh Kakabaveh
              att försöka besöka förskolor för att höra hur förskolepersonalen
              medvetet diskuterar jämställdhet och genus samt hur de ökat sin
              kunskap och hur de med enkla arbetsmetoder upptäcker de brister
              och könsroller som reproducerats gång på gång på gång. Vi får
              en yrkesgrupp som blir mer och mer medveten om detta. Detta är
              bra för framtiden.
            </seg>
            <seg n="62c02f99">
              Jag säger inte att det är perfekt. Jag säger inte att förskollärare
              generellt på varje förskola är experter och kan detta. Jag säger
              bara att medvetenheten finns där.
            </seg>
            <seg n="0aea105a">
              På tal om resurser finns det ingen annan regering som satsat
              så mycket pengar på att försöka få välfärdstjänster så jämställda
              som möjligt. Det gäller då från barnomsorg till äldreomsorg, vård
              och skola. Så mycket resurser som satsats under denna mandatperiod
              har aldrig tidigare satsats.
            </seg>
            <seg n="881b2fb6">
              Det här är väldigt viktigt. Jag förstår att Amineh Kakabaveh
              saknar genuspedagoger. Det finns kanske inte så många genuspedagoger
              i dag som för några år sedan. Men det finns nu en annan typ av
              arbete. Det finns en annan typ av medvetenhet och kunskap inom
              vår förskola. Detta måste vi fortsätta att utveckla.
            </seg>
            <seg n="d411a56d">
              Delegationen för jämställdhet i skolan har avlämnat sin rapport
              med förslag om hur vi kan förbättra jämställdheten i förskola
              och skola. Jag avser att återkomma till riksdagen när det gäller
              ytterligare åtgärder. Men låt oss inte blunda för det som händer
              runt om i landet och låt oss inte fastna i det förgångna!
            </seg>
            <seg n="dff35a80">
              Jättemycket sker nu, dock i en annan form. Det sker en utveckling
              på våra förskolor. Åk gärna, Amineh Kakabaveh, ut till förskolor
              för att lära dig mer om hur det ser ut! Runt om i landet har man
              där blivit mycket bättre på detta.
            </seg>
          </u>
          <note n="c0fc1ad1">
            Överläggningen var härmed avslutad.
          </note>
          <note n="e62078ab">
            9 § Svar på interpellation 2010/11:401 om svenska exportorgan
            och politik för global utveckling
          </note>
          <note type="speaker" n="16f3dbf3">
            Anf. 29 Statsrådet EWA BJÖRLING (M):
          </note>
          <u who="Q457877" xml:id="i-1c52af41c0757ab8-16" n="ce68c704">
            <seg n="821d8187">
              Herr talman! Valter Mutt har frågat mig vilka åtgärder jag överväger
              för att utveckla en motsvarighet till biståndets transparensgaranti
              inom den exportfrämjande verksamheten. Valter Mutt har även frågat
              vilka åtgärder jag avser att vidta för att säkerställa att exportorganen
              får policyer och utvärderingsinstrument så att lån, garantier
              och andra exportfrämjande insatser inte går till affärer och projekt
              där grundläggande mänskliga rättigheter kränks. Valter Mutt undrar
              också hur jag avser att agera för att den av riksdagen beslutade
              oberoende utvärderingsmekanismen av PGU äntligen kommer till stånd.
              Frågan är ställd mot bakgrund av en rapport från Diakonia och
              Amnesty som granskat ett antal exportfrämjande organ, däribland
              Exportkreditnämnden (EKN), Exportrådet samt AB Svensk Exportkredit
              (SEK).
            </seg>
            <seg n="18214e8b">
              Låt mig inleda med att säga att ett starkt och välfungerande
              exportfrämjande är viktigt för att skapa goda förutsättningar
              för tillväxt och arbetstillfällen i Sverige och att det därför
              är en prioriterad verksamhet för regeringen. Givetvis ska näringslivsfrämjandet
              samtidigt gå hand i hand med andra centrala inslag i svensk utrikespolitik,
              som främjandet av mänskliga rättigheter och fattigdomsbekämpning.
              Det finns ingen motsättning i detta, snarare tvärtom. Jag är övertygad
              om att ett ansvarsfullt agerande såväl här hemma som runt om i
              världen stärker vår konkurrenskraft.
            </seg>
            <seg n="dda9d8c0">
              Mot den bakgrunden välkomnar jag att exportfrämjandet granskas,
              bland annat i den rapport som Valter Mutt lyfter fram. Många av
              de förslag som förs fram, som vikten av en ökad transparens och
              värdet av mekanismer för att säkra att verksamheten bedrivs i
              enlighet med vad som slås fast i PGU, ligger också i linje med
              det arbete som regeringen bedriver.
            </seg>
            <seg n="08a909a4">
              I sammanhanget är det viktigt att komma ihåg att EKN, SEK och
              Exportrådet verkar inom skilda förutsättningar och ramar. Det
              faktum att EKN är en myndighet, SEK ett aktiebolag och Exportrådet
              endast delvis ägs av staten, gör att möjligheterna och verktygen
              för att styra verksamheterna skiljer sig åt på många sätt. Därför
              tror jag inte heller att det finns några enkla eller generella
              lösningar på de utmaningar som interpellanten tar upp.
            </seg>
            <seg n="5b69f596">
              Myndigheten EKN:s uppgift är att säkerställa att svenska exportörer
              har tillgång till finansiering och garantier på villkor som motsvarar
              våra konkurrentländers. Regeringen anger i EKN:s regleringsbrev
              att OECD:s rekommendationer och riktlinjer ska följas i verksamheten.
            </seg>
            <seg n="1761d3e4">
              Regeringen ställer vidare krav på att EKN ska vidareutveckla
              arbetet med Corporate Social Responsibility, CSR, inklusive mänskliga
              rättigheter. Myndigheten ska även informera kunderna om OECD:s
              riktlinjer för multinationella företag och FN:s Global Compact.
              I EKN:s affärsbedömning ingår en analys av miljöpåverkan och mänskliga
              rättigheter. EKN har under år 2010 förstärkt sin kompetens genom
              att inrätta en specialisttjänst med ansvar för socialt ansvarstagande.
            </seg>
            <seg n="4ae6af0c">
              AB Svensk Exportkredit är ett helägt statligt aktiebolag. Regeringen
              ställer i statens ägarpolicy, vilken omfattar SEK, krav på att
              statligt ägda bolag ska ha en genomtänkt och förankrad policy
              och strategi för miljöhänsyn och socialt ansvarstagande, korruption,
              jämställdhet och mångfald. Bolagen ska göra en hållbarhetsredovisning
              enligt Global Reporting Initiatives, GRI:s, riktlinjer.
            </seg>
            <seg n="b64790ea">
              Bolagen ska vidare stödja och följa de riktlinjer om miljö, arbetsvillkor,
              mänskliga rättigheter och bekämpning av korruption som finns,
              främst OECD:s riktlinjer för multinationella företag och FN:s
              Global Compact. Regeringen har i april 2011 lämnat specifika ägaranvisningar
              till SEK där det framgår att SEK i sin kreditgivning ska ta hänsyn
              till mänskliga rättigheter samt att SEK ska arbeta i linje med
              FN:s Global Compact.
            </seg>
            <seg n="bf2808d0">
              Exportrådet ägs gemensamt av staten och näringslivet, och regeringen
              ställer årligen krav via ett riktlinjebrev. I riktlinjebrevet
              anges att verksamheten ska ske i enlighet med internationell standard
              avseende affärsetik och CSR, inklusive Sveriges politik för global
              utveckling (PGU). Exportrådet ska i enlighet med riktlinjebeslutet
              informera företagen om OECD:s riktlinjer för multinationella företag
              och FN:s Global Compact inklusive MR, miljö och korruption.
            </seg>
            <seg n="cb70b901">
              Regeringen anser att de förslag som framförs ligger i linje med
              det arbete som regeringen bedriver. Enligt riktlinjerna arbetar
              EKN, SEK och Exportrådet med flera av frågeställningarna, och
              detta arbete kommer att fortsätta framöver.
            </seg>
          </u>
          <note type="speaker" n="d534f57c">
            Anf. 30 VALTER MUTT (MP):
          </note>
          <u who="unknown" xml:id="i-4ae9ac39d88505ef-0" n="34858b3b">
            <seg n="d3e548b2">
              Herr talman! Jag tackar handelsministern för svaret och noterar
              med tillfredsställelse att statsrådet gärna ser ökad transparens
              i det statliga exportfrämjandet och också framhåller behovet av
              mekanismer som säkerställer att verksamheten bedrivs i överensstämmelse
              med politiken för global utveckling, PGU.
            </seg>
            <seg n="2ed35a2f">
              Rapporten som har inspirerat mig till att ställa denna interpellation
              heter alltså Export till priset av mänskliga rättigheter? och
              publicerades i februari i år gemensamt av Amnesty och Diakonia.
              Också handelsministern förefaller uppskatta rapporten och menar
              att många av dess förslag ligger i linje med det arbete regeringen
              redan bedriver. Detta föranleder mig att be statsrådet ge sin
              syn på några av rapportens konkreta förslag.
            </seg>
            <seg n="c11ce429">
              Först skulle jag vilja veta om Ewa Björling i likhet med Amnesty
              och Diakonia finner det önskvärt att någon form av mekanism införs
              där personer eller grupper som påverkas negativt av affärer som
              möjliggjorts tack vare exportkreditorganen kan klaga och söka
              ersättning för eventuellt åsamkad skada. Världsbanken, Internationella
              valutafonden, de regionala utvecklingsbankerna och andra betydande
              internationella finansieringsinstitutioner har redan sådana besvärsinstitut.
            </seg>
            <seg n="84f93a7d">
              Kunde det inte vidare vara en god idé att, som rapporten föreslår,
              ålägga våra exportkreditinstitutioner att i samband med prövning
              av större affärer alltså innan beslut fattas publicera information
              om miljöpåverkan, arbetsförhållanden och mänskliga rättigheter
              och dessutom se till att denna information finns tillgänglig på
              lokala språk i de områden som berörs av affärerna?
            </seg>
            <seg n="23f2ebbe">
              Borde inte exportkreditinstitutionerna också etablera en process
              för att följa upp kundernas efterlevnad av det de har åtagit sig
              att följa när det gäller mänskliga rättigheter? Och borde då inte
              exportkreditinstitutionerna också få effektivare sanktionsinstrument
              mot kunder som inte lever upp till sina åtaganden gällande mänskliga
              rättigheter?
            </seg>
            <seg n="0eb11ab0">
              Exportörer som söker exportfinansiering åläggs i relevanta fall
              att tillhandahålla en miljökonsekvensbeskrivning. Vore det då
              inte också logiskt och befogat att i tillämpliga fall även kräva
              konsekvensanalyser avseende mänskliga rättigheter och fattigdomsbekämpning?
              Vilka konkreta åtgärder avser ministern att vidta för att öka
              transparensen i exportfrämjandet?
            </seg>
            <seg n="6bb887c5">
              Slutligen undrar jag om ministern avser att inrätta en oberoende
              utvärderingsfunktion som återkommande utvärderar genomförandet
              av politiken för global utveckling. Avsaknaden av en sådan utvärderingsfunktion
              har faktiskt OECD:s biståndskommitté DAC framhållit som en betydande
              svaghet i vår svenska politik för global utveckling.
            </seg>
          </u>
          <note type="speaker" n="706dc023">
            Anf. 31 Statsrådet EWA BJÖRLING (M):
          </note>
          <u who="Q457877" xml:id="i-1c52af41c0757ab8-17" n="ce68c704">
            <seg n="29d18409">
              Herr talman! Jag säger tack till Valter Mutt för flera intressanta
              frågor. Det är dessutom ett väldigt viktigt ämne Valter Mutt lyfter
              fram.
            </seg>
            <seg n="b2968acc">
              Jag deltog i förra veckan på OECD:s ministermöte i Paris under
              två dagar, och där antog vi också nya riktlinjer för multinationella
              företag via OECD. Där har Sverige bedrivit ett väldigt tydligt
              arbete när det handlar om att stärka mänskliga rättigheter och
              frågor avseende detta. Vi var också väldigt tydliga när det handlade
              om friheten på nätet för människor.
            </seg>
            <seg n="0bdfd8c7">
              Jag ser i dag att svenska företag utan att överdriva det kanske
              är väldigt osvenskt att säga så faktiskt är bäst i världen på
              CSR. Det är många som tittar på det arbete som svenska företag
              bedriver och den tuffa linje som svenska företag också har ute
              i världen gentemot underleverantörer och gentemot kunder. Varför
              säger jag detta? Jo, jag blir nämligen lite orolig när Valter
              Mutt frågar mig om olika områden där vi borde ändra och där vi
              borde stärka.
            </seg>
            <seg n="6fdad7bd">
              Det är väldigt viktigt att vi bibehåller balansen mellan företag
              och stat. Hur ska arbetet med CSR bedrivas i stort? Jag vill vara
              tydlig där och säga att detta är frågor som ska vara företagsägda
              och drivna av företagen. Vår roll som regering handlar om att
              delta i OECD och i FN:s arbete och vara tydliga där, samt gå i
              bräschen. Det är dock fortfarande så att det är riktlinjer. Detta
              är frivilliga åtaganden. Det är inte så att staten går in och
              beslutar eller bestämmer över företagen. Där ska vi inte heller
              landa. Jag tror heller inte att det är det mest effektiva sättet
              för att förändra i verkligheten.
            </seg>
            <seg n="8f25b744">
              Vi kan vända oss ut i världen och titta på hur svenska företag
              bedriver detta i praktiken.
            </seg>
            <seg n="dfdaeae0">
              Svenska företag har jag sett bland annat i Turkiet på plats bedriva
              utomordentligt arbete, inte minst när det gäller miljöhänsyn och
              att jobba mot korruption. Man ställer krav på de underleverantörer
              man har, högre krav än vad som finns i landet i fråga. Visst,
              varan blir något dyrare, men vi ser att de andra företagen helt
              enkelt blir tvungna att följa efter. Det är stora kunder det handlar
              om, stora företag som sluter sig samman och ställer den här typen
              av krav. Det tror jag är den rätta vägen att gå.
            </seg>
            <seg n="e4cf5969">
              Med det inte sagt att inte regeringen ska driva frågan, och vi
              gör det. Vi har en specifik CSR-ambassadör på UD som ständigt
              jobbar med den här frågan och som är mycket engagerad i Global
              Compact. Vi har regelbundna möten med företag där vi diskuterar
              CSR-frågor för att se vad vi ytterligare kan göra, hur vi kan
              få fler att följa de här riktlinjerna så att det blir skillnad
              ute i världen. Vi anordnar konferenser om CSR. Vi har gjort det
              bland annat på plats i Saudiarabien, ett land som verkligen behöver
              mer CSR när det gäller företag. Vi ska göra det i flera andra
              länder.
            </seg>
            <seg n="1ccfaeb5">
              Jag ser att det här är ett otroligt viktigt instrument för att
              göra det bättre i verkligheten på plats i länder där mänskliga
              rättigheter kränks.
            </seg>
          </u>
          <note type="speaker" n="adda828e">
            Anf. 32 VALTER MUTT (MP):
          </note>
          <u who="unknown" xml:id="i-4ae9ac39d88505ef-1" n="34858b3b">
            <seg n="62bb89d8">
              Herr talman! Jag vill tacka handelsministern för dessa synpunkter.
              Naturligtvis vill jag inte påstå att allt regeringen gör är förfelat
              och betydelselöst. Så skulle bara en fanatiker tala.
            </seg>
            <seg n="35599bae">
              Hur man ändå vrider och vänder på det här är det en slående kontrast
              mellan regeringens aktivistiska hållning på biståndsområdet och
              den ganska tillbakalutade hållningen när det gäller att hantera
              våra exportorgan. Det är lite märkligt med tanke på att biståndet
              omsluter ca 35 miljarder per år, medan de statliga exportorganen
              hanterar en portfölj på uppemot 500 miljarder. Medan biståndet
              har tydliga policyer och utsätts för tusentals granskningar per
              år och så vidare ligger det till på ett helt annat sätt när det
              gäller exportfrämjandet. Det är svårt att hitta en enda utvärdering
              av de exportfrämjande organens verksamhet med fokus på mänskliga
              rättigheter och fattigdomsbekämpning.
            </seg>
            <seg n="f18151de">
              Är det inte tid nu att lyssna på Amnesty och Diakonia som jag
              tror vi båda har väldigt hög värdering av? Det är inte bara vår
              värdering, utan hos hela Sveriges riksdag är det få organisationer
              som har en sådan ställning som Amnesty. De säger i en rapport
              som jag har blivit uppmärksammad på att nu är det dags med tydliga
              utvärderingsbara policyer för de här exportorganen och för de
              delar av UD som ägnar sig åt exportfrämjande. När man läser rapporten
              blir man lite orolig, för att inte säga lite uppskakad, över av
              Exportrådet och UD samarrangerade resor till länder som Demokratiska
              Republiken Kongo eller Kongo Kinshasa, som är ett av jordens mest
              problematiska länder när det gäller respekten för mänskliga rättigheter.
              Om man får tro Amnesty och Diakonia verkar det inte ha förts speciellt
              mycket samtal under den här resan, där stora svenska exportföretag
              ingick, om mänskliga rättigheter.
            </seg>
            <seg n="270e5d87">
              Vad är problemet med att få tydliga policyer som vi har på biståndsområdet
              också för den exportfrämjande verksamheten? Det skulle jag vilja
              veta. Sedan upprepar jag frågan om utvärderingsorganet för att
              se om vi närmar oss PGU-ambitionerna eller om vi fjärmar oss från
              dem, som också OECD tycker att vi borde skaffa. Hur ligger vi
              till? Avser ministern att ta något initiativ till att vi äntligen
              får ett sådant utvärderingsorgan?
            </seg>
          </u>
          <note type="speaker" n="f509164b">
            Anf. 33 Statsrådet EWA BJÖRLING (M):
          </note>
          <u who="Q457877" xml:id="i-1c52af41c0757ab8-18" n="ce68c704">
            <seg n="20635f27">
              Herr talman! Som jag sade inledningsvis i interpellationssvaret
              är det inte helt enkelt att översätta biståndets transparensgaranti
              till exportfrämjandet beroende på att det inte heller bara är
              statligt, inte bara myndigheter. SEK till exempel lyder under
              banksekretess och har en helt annan form av redogörelse; de har
              en årsredovisning. Det är därför som det naturligtvis inte går
              att rakt överföra receptet. Där tror jag att vi är överens, men
              det går att sköta det på flera olika sätt. Vi har en tydlig dialog
              med alla tre, SEK, EKN och Exportrådet, för att hela tiden lyfta
              den här frågan. Vi har lagt in det i respektive riktlinjer. Vi
              har varit noga med att se till att man gör det här i kombination
              med att följa PGU. Det är någonting som för övrigt ska genomsyra
              hela Regeringskansliets arbete och alla våra myndigheter.
            </seg>
            <seg n="ac301b30">
              Jag tycker att svenska företag, tillsammans med Exportrådet,
              SEK och EKN, är tydliga med att tala om mänskliga rättigheter
              när vi är ute i världen. Inte minst jag själv, när vi är ute på
              delegationsresor, tar alltid upp frågan om mänskliga rättigheter.
              Jag gör det med mina motparter, andra handelsministrar, och man
              gör det också på annan nivå så att säga inom SEK, EKN och Exportrådet.
              Det är till och med så tydligt att Exportrådet är med och arrangerar
              CSR-konferenser där man fokuserar på mänskliga rättigheter och
              antikorruption.
            </seg>
            <seg n="86f8cd4c">
              Jag håller inte riktigt med om din bild, och jag håller inte
              med om bilden att Diakonia och Amnesty i fråga om Demokratiska
              Republiken Kongo menar att svenska exportföretag inte talar om
              mänskliga rättigheter. Jag skulle vilja säga: Tvärtom. Det är
              otroligt viktigt att svenska exportföretag finns i den här typen
              av svåra länder där mänskliga rättigheter kränks. Det är så som
              vi gör skillnad för människor som lever i sådana länder.
            </seg>
            <seg n="2137c95a">
              Tänk på att om ett svenskt företag etablerar sig i ett land som
              Kongo, och det svenska företaget arbetar enligt OECD:s riktlinjer,
              FN:s Global Compact och tittar på svenska arbetsförhållanden så
              kommer människor som arbetar på det här företaget att få uppleva
              en enorm skillnad med att jobba hos ett inhemskt företag. Bara
              det tycker jag är ett bra sätt att visa på hur man bedriver arbetet
              med mänskliga rättigheter på plats.
            </seg>
            <seg n="51abf5a2">
              Jag har rest i över 60 länder över hela världen och sett svenska
              företag utomlands och ser gång på gång hur svenska företag är
              väldigt duktiga på den här frågan och gör skillnad för människor
              som lever i den här typen av länder.
            </seg>
            <seg n="d7f259c3">
              Sedan sprids det dessutom vidare. Vi ser nu att även i utländska
              företag, vi kan ta Kina som ett exempel, som exporterar och som
              har kontakt med omvärlden har man ögonen på sig. Det ställs mycket
              högre krav, och därmed är de tvungna att höja nivån på ett helt
              annat sätt än om man är sluten och inte har den här kontakten
              med omvärlden.
            </seg>
            <seg n="cf8778b6">
              Det är alltså otroligt viktigt att ha svenska företag i svåra
              länder, att svenska företag är etablerade där och att man handlar
              med andra länder för att visa hur våra svenska värderingar ser
              ut. Det är så vi gör skillnad, inte genom att bojkotta, isolera
              och stänga.
            </seg>
          </u>
          <note type="speaker" n="771eaca8">
            Anf. 34 VALTER MUTT (MP):
          </note>
          <u who="unknown" xml:id="i-4ae9ac39d88505ef-2" n="34858b3b">
            <seg n="891c969b">
              Herr talman! Nej, vi i Miljöpartiet vill inte bojkotta, isolera
              och stänga. Vi vill globalisera också solidariteten när mycket
              annat har globaliserats.
            </seg>
            <seg n="8c9fa328">
              Forskningsläget är sådant att tungt kvalificerade forskare, anslutna
              till tankesmedjor som alls icke är gröna utan också på den mer
              borgerliga kanten runt om i världen, menar att det inte bara räcker
              med Corporate Social Responsibility och med frivillighetens väg.
              Egentligen hela den ekonomiska historien visar att man måste ta
              till tvingande lagstiftning i vissa lägen. Vi tycker att mänskliga
              rättigheter är en så viktig fråga att den inte ska lämnas till
              något som i någon mening blir godtycke. Det finns seriöst arbetande
              företag, och så finns det oseriösa företag.
            </seg>
            <seg n="2abdaa1b">
              Handelsministern återkommer till svenska företag. Men vi lever
              i en globaliserad världsekonomi, så de blir egentligen allt mindre
              nationella på det viset.
            </seg>
            <seg n="9e70b28a">
              Det är naturligtvis ett problem att Svensk Exportkredit är ett
              aktiebolag. De borde åtminstone kunna vara så pass transparenta
              att de talar om i vilka volymer de är engagerade i olika länder
              och vilken betydelse de tillmäter mänskliga rättigheter. Går inte
              det får man ändra bolagsformen eller den institutionella formen
              som också rapporten från Amnesty och Diakonia framhåller som en
              möjlighet.
            </seg>
            <seg n="2b99a2b0">
              Vill vi ha en bred samhällelig debatt om hur exportfrämjandet
              ska skötas framöver och ytterst vad vi ska leva i för slags ekonomi
              måste transparensen ökas. Med risk för att bli tjatig, men jag
              tjatar tills jag får ett svar, vill jag gärna än en gång höra
              om den oberoende utvärderingsfunktionen av PGU som även OECD efterlyser.
              Hur blir det med den?
            </seg>
          </u>
          <note type="speaker" n="c6f18f1b">
            Anf. 35 Statsrådet EWA BJÖRLING (M):
          </note>
          <u who="Q457877" xml:id="i-1c52af41c0757ab8-19" n="ce68c704">
            <seg n="fdd9c20d">
              Herr talman! Jag kan hålla med Valter Mutt om att det inte räcker
              med bara CSR för att göra skillnad i länder ute i världen, men
              det är en viktig faktor. Det är dessutom en faktor som växer i
              betydelse inte minst för att företagen själva ser att det är någonting
              som stärker deras egna varumärken. Det kommer alltmer över världen.
              Det är de stora företagen som har startat, och de små följer efter.
            </seg>
            <seg n="e6f255b4">
              Det är precis så som vi gör skillnad i längden. Jag tror mycket
              mer på det än att ha tvingande lagstiftning och sanktioner mot
              dem som inte följer den. Jag tror att marknaden är alldeles utmärkt
              bra på att lösa detta själv. Titta bara på flera av de länder
              där vi har flera stora företag som ställer krav. Annars handlar
              man inte. Så enkelt är det.
            </seg>
            <seg n="36ff805c">
              Jag ser en annan viktig del. Det är att upplysa konsumenten om
              den vara eller tjänst man köper, att det finns information om
              att detta företag jobbar på rätt sätt med OECD:s riktlinjer och
              UN Global Compact så att man vet att den vara man har i sin hand
              är producerad på att bra sätt hos ett bra företag som står för
              dessa värderingar. Det är viktigt. Då sätter vi också ännu mer
              tryck marknaden. Det är de bra företagen som överlever. De som
              inte följer detta kommer inte heller att kunna vara kvar.
            </seg>
            <seg n="6f325c43">
              Jag ser inte att det är ett problem att SEK är ett aktiebolag.
              Jag tycker tvärtom att det är väldigt bra. SEK har också gjort
              ett bra arbete under många år. Inte minst under finanskrisen gjorde
              SEK och EKN i kombination att svenska order kunde bibehållas så
              att de svenska företagen inte förlorade så mycket som de annars
              hade kunnat göra under finanskrisen när bankerna fallerade. SEK,
              EKN och Exportrådet gör ett mycket bra exportfrämjande arbete
              och är bra på CSR.
            </seg>
          </u>
          <note n="c0fc1ad1">
            Överläggningen var härmed avslutad.
          </note>
          <note n="4946d3f3">
            10 § Svar på interpellation 2010/11:402 om Vattenfalls investeringar
            i kolkraft
          </note>
          <note type="speaker" n="88441256">
            Anf. 36 Statsrådet PETER NORMAN (M):
          </note>
          <u who="unknown" xml:id="i-1c52af41c0757ab8-20" n="ce68c704">
            <seg n="93d3b86e">
              Herr talman! Lise Nordin har frågat närings- och energiministern
              om hon avser att agera för att Vattenfalls investeringar i förnybar
              energi ökar samt om hon avser att ta initiativ till en granskning
              av huruvida Vattenfalls investeringar i kolkraft strider mot de
              av riksdagen givna ägardirektiven.
            </seg>
            <seg n="b232f7ea">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="686cbeb2">
              Vattenfall AB:s uppdrag, som fastställdes av riksdagen i juni
              förra året, är att generera en marknadsmässig avkastning genom
              att affärsmässigt bedriva energiverksamhet så att bolaget tillhör
              ett av de bolag som leder utvecklingen mot en miljömässigt hållbar
              energiproduktion.
            </seg>
            <seg n="471318cc">
              Vattenfall har att agera efter den bolagsordning som har antagits
              som ett resultat av riksdagens beslut. Utvecklingen mot en miljömässigt
              hållbar energiproduktion är en viktig del av bolagets uppdrag.
              Som Lise Nordin påpekar har Vattenfall som målsättning att under
              perioden 20102020 minska sin koldioxidbelastning från totalt 90
              miljoner ton per år till 65 miljoner ton per år.
            </seg>
            <seg n="fa67d307">
              Det bör här framhållas att det inte är min sak som statsråd att
              bedöma enskilda investeringar som Vattenfall gör. Regeringens
              ansvar som ägare är att genom bland annat bolagsordningen ange
              den övergripande inriktningen för bolagets verksamhet. Det är
              bolagets styrelse och ledning som har ansvaret för operativa frågor.
            </seg>
            <seg n="654694ff">
              Med detta sagt är produktionen av kolkraft fortfarande en viktig
              del för Tysklands energiförsörjning. Det ägande som Vattenfall
              i dagsläget har i tyska kolkraftverk är i stor utsträckning följden
              av beslut om nybyggnad och förvärv som bolaget fattat under tidigare,
              miljöpartistiskt stödda regeringar. Satsningen på kolkraftsproduktion
              i Tyskand har således genomförts under en längre tidsperiod.
            </seg>
            <seg n="56cccf88">
              Vattenfall har under den nuvarande regeringen fått ett förtydligat
              uppdrag. Regeringen bedömde i samband med detta att EU2020-målen
              är en naturlig referenspunkt för Vattenfalls rapportering avseende
              en utveckling mot hållbar energiproduktion. Bolagets investeringskapital
              är i närtid bundet i pågående projekt, bland annat i den befintliga
              fossila kraftproduktionen i Tyskland. En jämförelse mellan bolagets
              femåriga investeringsprogram för perioderna 20102014 respektive
              20112015 visar dock att Vattenfall har minskat sina planerade
              kostnader för investeringar i fossil kraftproduktion med 37 procent.
              Samtidigt ökar de planerade investeringarna i bland annat vindkraftsproduktion.
            </seg>
            <seg n="c754b8e1">
              Jag har fullt förtroende för att Vattenfalls styrelse och ledning
              kommer att agera helt i linje med de förändringar i bolagsordningen
              som har genomförts och att Vattenfall kommer att vara ett av de
              bolag som leder utvecklingen mot en hållbar energiutveckling.
              Mot denna bakgrund bedömer jag det inte som nödvändigt att ta
              initiativ till ytterligare åtgärder.
            </seg>
          </u>
          <note type="speaker" n="4525843d">
            Anf. 37 LISE NORDIN (MP):
          </note>
          <u who="unknown" xml:id="i-738667a2df4d9fb9-0" n="b9a140cb">
            <seg n="4227bfc4">
              Herr talman! Jag vill tacka Peter Norman för svaret på min interpellation.
              Vattenfall är en nyckelaktör för både Sverige och EU i att uppnå
              de mål vi har satt om minskade koldioxidutsläpp och målet att
              öka förnybar energi. I ägardirektiven till Vattenfall fastslås
              att bolaget ska vara ett av de bolag som leder utvecklingen mot
              en miljömässigt hållbar energiproduktion. Det ska vara ett bolag
              som ska leda utvecklingen mot förnybar energi. Vi ser att utvecklingen
              för Vattenfall går i en helt annan riktning.
            </seg>
            <seg n="1e5d73d0">
              När man läser Vattenfalls årsredovisning som presenterades i
              april framgår det att investeringarna i fossil energi ökade med
              25 procent förra året. Det innebär att fossilkraft i dag är den
              största delen av Vattenfalls produktion. I årsredovisningen framgår
              också att investeringarna i vindkraft minskar och i dag uppgår
              till ungefär en procent. Jag bedömer att det är ganska tydligt
              att Vattenfalls utveckling och investeringar inte följer de ägardirektiv
              som säger att det ska vara ett av de ledande bolagen.
            </seg>
            <seg n="d7511cd3">
              Vattenfall äger också Europas enskilt största utsläppskälla av
              koldioxid i kolkraftverket Jänschwalde i Tyskland. Vattenfalls
              position som största kolkraftsägare i Tyskland kommer också att
              förstärkas nästa år när man öppnar ett nytt kolkraftverk i Moorburg.
              Det blir uppenbart att Vattenfall stjälpt snarare än hjälpt Sverige
              och EU att nå de mål som finns om minskad klimatpåverkan och förnybar
              energi.
            </seg>
            <seg n="4b2dbaa2">
              Statsrådet Peter Norman svarar att det inte är hans eller regeringens
              uppgift att bedöma enskilda investeringar. Men det är väl rimligt
              att regeringen har en ståndpunkt om Vattenfalls generella investeringsram.
              För hela bolaget Vattenfall ökade investeringarna i fossilkraft
              med 25 procent förra året. Det kan knappast avfärdas som en enskild
              investering.
            </seg>
            <seg n="609ddf21">
              Ägardirektiven är den tydligaste styrningen av våra statliga
              bolag. Vattenfalls investeringar går i totalt motsatt riktning.
              När Vattenfall är en av de största klimatbovarna i hela Europa
              finner jag det rimligt att regeringen agerar om inte Sverige ska
              tappa trovärdighet i klimatfrågorna.
            </seg>
          </u>
          <note type="speaker" n="8c9180c5">
            Anf. 38 FINN BENGTSSON (M):
          </note>
          <u who="Q5570168" xml:id="i-93181529bb142952-0" n="0aa2be1f">
            <seg n="aec82785">
              Herr talman! Jag vill tacka Lise Nordin för en spännande interpellation
              och också tacka finansmarknadsministern för svaret som var uttömmande.
              Det förtjänar nog trots allt att ta upp en lite ideologisk diskussion.
            </seg>
            <seg n="4aef572b">
              Staten är med sina 60 hel- eller delägda företag Sveriges största
              företagsägare. Och alliansregeringen har varit väldigt tydlig
              med att man vill minska det statliga ägandet. Regeringen anser
              att det statliga ägandet av företag ska minskas och att statens
              uppgift är att ge näringslivet goda förutsättningar genom att
              sätta upp lagar och regler och se till att dessa följs men inte
              att primärt äga och driva företag. Därför bör staten i princip
              inte äga bolag som verkar på kommersiella marknader i fungerande
              konkurrens om inte bolaget har ett särskilt samhällsuppdrag som
              är svårt att klara på annat sätt.
            </seg>
            <seg n="d7bf0518">
              Herr talman! Med den här yttringen från regeringen är det också
              naturligt att man ville ha ett bemyndigande från riksdagen för
              att avyttra en del statligt ägande som inte fyllde de här kriterierna
              för samhällsuppdrag. I fallet Vattenfall hade det löst sig väldigt
              elegant om inte Miljöpartiet tillsammans med den samlade oheliga
              oppositionen, där även Sverigedemokraterna var med, hade tagit
              bort det här bemyndigandet och nu i stället återgår till att försöka
              driva företag. Då hamnar man just i den situation som interpellanten
              beskriver, nämligen att det är ett problem att driva kommersiell
              verksamhet och samtidigt göra det på ett sätt där man borde sätta
              upp regelverk snarare än att försöka vara en företagare.
            </seg>
            <seg n="5f9fcd05">
              Det är som interpellanten beskriver ett problem med fossilutsläppen.
              Det är också så, om jag inte minns fel, att Vattenfall äger två
              kärnkraftverk i Tyskland, där man politiskt har bestämt sig för
              att avveckla kärnkraften, vilket borde glädja bland annat interpellanten.
              Men här hamnar Sverige naturligtvis i ett problem när vi inte
              kan frigöra oss från devisen att vi ska äga snarare fler företag
              än färre.
            </seg>
            <seg n="e341e7a3">
              Jag tror, herr talman, att det är ganska viktigt att den ideologiska
              skillnaden är klar och tydlig och att alliansregeringen strävar
              efter att inte göra problemen som företagsägare större än vad
              de verkligen är. Att vi ska engagera oss i miljöpolitik och klimatpolitik
              är alldeles självklart. Och vi gör det mycket bättre om vi inte
              sitter på dubbla stolar och med en bolagsordning försöker styra
              ett företag. Som det uttrycks i svaret från ministern är det ekonomiskt
              felaktigt att lägga fram den typen av förslag som interpellanten
              antyder, men där det politiska, miljömässiga engagemanget kan
              vara korrekt. Det är och förblir en omöjlig position.
            </seg>
            <seg n="2e46432b">
              Jag tror, herr talman, att Lise Nordin och Miljöpartiet för att
              få den här frågan löst skulle göra väl i att fundera över om man
              åter kunde ge förtroende för staten att få ett bemyndigande via
              regeringen att avyttra sådant ägande som lämpar sig bättre för
              kommersiella marknader. Politiker ska inte primärt behöva hamna
              i just rävsaxen med ett politiskt budskap och ett företagsekonomiskt
              budskap som inte går ihop. Det är och förblir en sammanblandning
              av rollerna.
            </seg>
          </u>
          <note type="speaker" n="0b55fd79">
            Anf. 39 Statsrådet PETER NORMAN (M):
          </note>
          <u who="unknown" xml:id="i-1c52af41c0757ab8-21" n="ce68c704">
            <seg n="bf698c68">
              Herr talman! Tack för en viktig och intressant interpellation!
            </seg>
            <seg n="a1583370">
              Vattenfall är det i särklass största företaget i statens bolagsportfölj.
              Förutom att det är viktigt av klimatskäl och annat är det viktigt
              även för vår bolagsportfölj.
            </seg>
            <seg n="a8332541">
              Två saker vill jag koncentrera mig på i den här lilla rundan.
            </seg>
            <seg n="f5c043ca">
              Det är väldigt viktigt att klargöra rollerna mellan ägare, styrelse
              och företagsledning. Det ägaren gör är att formulera direktiv
              som sedan kommer in i bolagsordningen. Det som ägaren också gör
              är att utse styrelseledamöter i bolagen. Sedan är det styrelseledamöternas
              uppgift att se till att det finns en företagsledning, och ägarens
              intentioner och riktlinjer ska följas på ett bra sätt. Så sker
              i Vattenfall och så sker också i andra företag. Det naturliga
              stället att diskutera sådana frågor är på bolagsstämman, som äger
              rum en gång om året. I dessa kan även allmänheten delta och säga
              vad man tycker om Vattenfall och andra bolag.
            </seg>
            <seg n="8289e56b">
              En liten tillbakablick bara på vad som egentligen har hänt med
              Vattenfall. Vattenfalls kolkraftsstrategi påbörjades för ett stort
              antal år sedan under tidigare regeringar med stöd av Miljöpartiet.
              Nu är vi där vi är.
            </seg>
            <seg n="bfc75d38">
              Det tyska parlamentet har bestämt att ett antal tyska städer
              ska värmas upp med kol och att elektricitet ska alstras genom
              kolkraftverk. Vi kan tycka vad vi vill om detta, men detta är
              ändå ett demokratiskt fungerande land som i sitt parlament har
              beslutat att så ska det vara. Då har Vattenfall i någon mening
              två val. Antingen kan man vara med och administrera den här politiken
              Vattenfall gör det förmodligen bättre än de flesta andra, och
              den CCS-teknik som Vattenfall har utvecklat är helt världsunik
              och svår att upprepa i andra typer av företag eller så kan man
              besluta sig för att lämna Tyskland, sälja anläggningarna och så
              vidare. I det senare fallet kan man säga: Vi håller inte längre
              på med fossil kraft. Resultatet blir förmodligen att växthusgaserna
              ökar totalt sett i Europa genom ett sådant förfarande.
            </seg>
            <seg n="b6fe40ad">
              Det här är ett svårt val för Vattenfall att göra. Men jag tycker
              att man måste erkänna att inget av valen som bolaget har att göra
              är självklart, utan man måste nog, tycker jag, se på det här som
              en mer samlad fråga där det handlar om Europas miljöavtryck och
              inte bara Vattenfalls.
            </seg>
          </u>
          <note type="speaker" n="50185507">
            Anf. 40 LISE NORDIN (MP):
          </note>
          <u who="unknown" xml:id="i-738667a2df4d9fb9-1" n="b9a140cb">
            <seg n="8f4c343b">
              Herr talman! Efter att statsrådet Peter Norman två gånger har
              påstått att Miljöpartiet har varit delaktigt i den tidigare energipolitiken
              känner jag ett behov av att förtydliga att så aldrig har varit
              fallet, och det tror jag att Peter Norman är medveten om. När
              Socialdemokraterna satt i regering hade de en energiöverenskommelse
              med Vänsterpartiet och Centerpartiet. Miljöpartiet har, beklagligt
              nog, aldrig haft den möjligheten att påverka energipolitiken,
              och vi har vid alla tillfällen motsatt oss alla Vattenfalls investeringar
              i kolkraft.
            </seg>
            <seg n="0ebfe29e">
              Frågan är vad regeringen avser att göra när ägardirektiven inte
              följs. Vi har ett ägardirektiv som är ganska tydligt, medan Vattenfalls
              investeringsram går i en helt annan riktning. Kanske var det så
              att regeringen försökte hantera detta för ett år sedan när man
              gav Vattenfall nya ägardirektiv som var något luddigare.
            </seg>
            <seg n="db275372">
              Tidigare har Vattenfalls ägardirektiv varit att Vattenfall ska
              vara det ledande bolaget i omställningen. I de nya ägardirektiven,
              som nu är ett år gamla, står det att Vattenfall ska vara ett av
              de ledande bolagen. Jag tycker att det är beklagligt att man har
              gjort en sådan urvattning och tror inte att det är lösningen.
            </seg>
            <seg n="65824a7d">
              Miljöpartiet tror inte heller att lösningen är att sälja Vattenfall.
              Vi får ingen miljövinst av ett sådant agerande. Om vi ska nå en
              miljövinst för både Sverige, Europa och världen handlar det om
              att Vattenfall ska avveckla sin kolkraft i stället för att sälja
              den. Framtiden i Europa är förnybar energi. Det som växer i Tyskland
              är den förnybara energin. Det är det statliga bolaget Vattenfall
              som är ett sänke i sammanhanget som ökar investeringarna i kolkraft
              och i dag är den största ägaren.
            </seg>
            <seg n="2f935d3f">
              Efter Tysklands beslut i går att kärnkraften ska avvecklas inom
              tio år har diskussionen väckts om detta kan riskera att leda till
              ökade utsläpp av koldioxid. En nyckelaktör i den här frågan är
              just Vattenfall som är den största ägaren av kolkraft i Tyskland.
              Tyskland har ett skarpt klimatmål, mycket skarpare än det svenska,
              om att koldioxidutsläppen ska minska med 40 procent till 2020.
              Och det här är ett mål som står kvar efter det nya ställningstagandet
              att kärnkraften ska avvecklas. Men om den tyska regeringen ska
              ha en chans att nå det här målet är det avgörande att deras kolleger
              i den svenska regeringen ställer upp och tar Vattenfall i örat
              och visar vägen mot en elproduktion som är mindre beroende av
              kolkraft. Jag vill också påminna om att Vattenfall äger Europas
              enskilt största utsläppskälla av koldioxid, nämligen Jänschwalde
              i Tyskland.
            </seg>
            <seg n="d4932b0c">
              CCS nämns ibland av Vattenfall, och nu också av regeringen, som
              en lösning på de utsläpp som vi får från dagens kolkraft. CCS-tekniken
              har stora både tekniska och demokratiska bekymmer. Det är också
              något som Vattenfall bekände vid den senaste årsstämman.
            </seg>
            <seg n="48b20082">
              Det finns i dag ingen kommun som är beredd att bygga den pilotanläggning
              som Vattenfall önskar bygga. Jag besökte nyligen staden Beeskow,
              där Vattenfall önskar bygga sin pilotanläggning av CCS, och jag
              har nog aldrig någonsin besökt en stad som har varit så dekorerad
              med protestskyltar. Det finns inget som helst folkligt stöd för
              att bygga en sådan CCS-anläggning. Därför tycker jag att det är
              uppenbart att den enda lösningen är att vi styr Vattenfall från
              den kolkraft som Vattenfall investerar i.
            </seg>
            <seg n="16d70a37">
              Med den retorik som regeringen har i klimatfrågan tycker jag
              att det är förvånande att man inte reagerar när Vattenfall ökar
              sina investeringar i kolkraft. Kolkraft är det allra mest klimatpåverkande
              energislaget och kan inte vara en del av en hållbar elproduktion
              i framtiden.
            </seg>
          </u>
          <note type="speaker" n="f0af8145">
            Anf. 41 FINN BENGTSSON (M):
          </note>
          <u who="Q5570168" xml:id="i-93181529bb142952-1" n="0aa2be1f">
            <seg n="25f55114">
              Herr talman! Ministern sade två viktiga ord i sitt förtydligande
              svar: bolagsstämma och bolagsstyrelse. På bolagsstämman för ett
              statligt bolag har inte minst riksdagsledamöter möjlighet att
              ge röst åt vad de tycker. Det är ett sätt att påverka styrelsen.
              Nu betvivlar jag starkt att de 14 ledamöterna, varav sex är arbetstagarrepresentanter,
              i Vattenfalls styrelse skulle vara så helt ute och cykla när det
              gäller att ta ansvar för detta viktiga, statliga företag som hamnar
              i de problem som jag beskrev i mitt förra inlägg när Miljöpartiet
              å ena sidan värnar sina viktiga miljöintressen och å andra sidan
              ska driva företag.
            </seg>
            <seg n="845e8848">
              Herr talman! Vore miljövinsten det överordnade när det gäller
              att politiskt styra företag på en fungerande marknad borde naturligtvis
              andra industrier som också har problem med miljön, till exempel
              bilindustrin, förstatligas så att man via direktiv kan styra dem
              starkare. Och varför inte förstatliga läkemedelsindustrin som
              släpper ut så mycket i vår natur? Och varför inte förstatliga
              jordbruket också så att man riktigt kan styra upp de visioner
              man har från politiskt håll för alla olika näringar som på det
              sättet skulle kunna göras mer miljövänliga?
            </seg>
            <seg n="480e20f6">
              Nej, herr talman, jag tror inte på detta. Jag tror tvärtom att
              det är viktigt att man skiljer ut statens ansvar när det finns
              ett särskilt samhällsansvar. Därför är det beklagligt att Miljöpartiet
              tillsammans med de andra i den samlade, oheliga oppositionen har
              gått emot det bemyndigande som gäller avsäljning av de verksamheter
              där staten inte har det här samhällsviktiga ansvaret så att man
              kan koncentrera sig på den politiska uppgiften och via politiska
              direktiv styra verksamheter och låta marknaden anpassa sig efter
              de politiska önskemålen.
            </seg>
          </u>
          <note type="speaker" n="69833ea3">
            Anf. 42 Statsrådet PETER NORMAN (M):
          </note>
          <u who="unknown" xml:id="i-1c52af41c0757ab8-22" n="ce68c704">
            <seg n="a4a1cfb7">
              Herr talman! Låt mig först säga något om de direktiv som Vattenfall
              har. Det tidigare direktivet var, som Lise Nordin mycket riktigt
              påpekade, att man skulle vara det ledande bolaget med tillägget
              i Sverige. Nu står det att man ska vara ett av de ledande utan
              tillägget i Sverige. Lise Nordin tycker att det här är en urvattning.
              Jag har precis motsatt uppfattning. Man måste ha ett väldigt snävt
              perspektiv för att tycka att det är viktigare att man gör någonting
              i Sverige än att man gör någonting i hela Europa där Vattenfall
              har sin verksamhet. Jag vill hävda att det nya direktivet på ett
              markant sätt skärper kraven på Vattenfall jämfört med det tidigare.
              Det är också så bolaget uppfattar det hela.
            </seg>
            <seg n="b3ebbff2">
              Det är inte Vattenfall och inte heller Sveriges regering, tro
              det eller ej, som bestämmer hur den tyska energiproduktionen ser
              ut. Det gör det tyska parlamentet. Det är där de besluten fattas.
              Det är där besluten fattas om man ska ha kolkraft eller inte,
              inte här i riksdagen och inte via Vattenfall. Vattenfall är en
              aktör i Tyskland.
            </seg>
            <seg n="7429c5e4">
              Jag kan återigen bara säga att om Vattenfall lämnar detta kommer
              förmodligen de fossila utsläppen att öka. Det här är ett besvärligt
              val som Vattenfall har att göra, men det är så det ser ut. Man
              ska inte tro att om Vattenfall lämnar den tyska marknaden kommer
              de fossila avtrycken att gå ned. Det är snarare tvärtom.
            </seg>
            <seg n="c05a6564">
              På medellång sikt finns det inget annat alternativ till kärnkraften
              än ytterligare fossila utsläpp. Det kommer att bli mer kolkraft,
              och det kommer att bli mer beroende av Tyskland. Den här besvärliga
              avvägningen måste göras av alla. Jag noterade i går att Åsa Romson
              sade: Hellre ser vi att kärnkraften släcks ned. Vi får acceptera
              att det blir mer fossilt. Det blir sämre när det gäller miljömålen
              och temperaturen på jorden.
            </seg>
            <seg n="2d7e53e5">
              Det tycker jag är en intellektuell hållning. Den ska man hålla
              fast vid om man tycker det.
            </seg>
          </u>
          <note type="speaker" n="3dc8dd15">
            Anf. 43 LISE NORDIN (MP):
          </note>
          <u who="unknown" xml:id="i-738667a2df4d9fb9-2" n="b9a140cb">
            <seg n="c0e84c42">
              Herr talman! Jag vill börja med att ge en kommentar till Finn
              Bengtssons inlägg om ideologi och statligt ägande. Jag tycker
              att det viktigaste är att vi använder våra statliga bolag för
              att uppnå de politiska mål vi sätter upp. Det är uppenbart att
              Vattenfall kan vara ett av våra absolut viktigaste klimatverktyg
              om den politiska viljan finns. Det är den politiska viljan att
              använda Vattenfall för att minska koldioxidutsläppen som gör mig
              orolig.
            </seg>
            <seg n="23150af7">
              När det gäller Vattenfalls ägardirektiv är det helt korrekt som
              statsrådet säger att ägardirektiven förtydligas till att även
              gälla Europa, och det är givetvis en mycket bra ändring. Men jag
              skulle vilja höra Peter Normans kommentar till att man i ägardirektiven
              har ändrat målet att Vattenfall ska vara det ledande bolaget till
              att vara ett av de ledande bolagen. Jag tror att alla i den här
              salen kan tolka det som en urvattning och tycka att det inte är
              ett lika skarpt mål.
            </seg>
            <seg n="09d042da">
              Jag tror inte att det är allmänt känt i Sverige att Vattenfall
              är den största ägaren av kolkraft i Tyskland. Om Vattenfall skulle
              avveckla den kolkraft som man i dag äger i Tyskland är det de
              förnybara energislagen som får en chans att växa. Det finns ingenting
              som tyder på att någon annan skulle starta nya kolkraftverk om
              Vattenfall drar sig ur tvärtom. I området Lausitz i Tyskland där
              de flesta av Vattenfalls kolkraftverk finns säger lokalbefolkningen
              att man önskar att Vattenfall skulle ställa om sin verksamhet,
              för i dag är de ett sänke. Ett av de värsta exemplen finns i byn
              Atterwasch som i dag är helt självförsörjande med förnybar energi.
              Där vill Vattenfall flytta hela byn för att komma åt brunkolet
              under.
            </seg>
            <seg n="dc37d082">
              Det är en myt att Vattenfall i dag skulle vara ett effektivt
              klimatverktyg, men det finns en god möjlighet att använda Vattenfall
              på det viset om den svenska regeringen har viljan, och det hoppas
              jag att vi kommer att kunna få se.
            </seg>
          </u>
          <note type="speaker" n="e1c953a2">
            Anf. 44 Statsrådet PETER NORMAN (M):
          </note>
          <u who="unknown" xml:id="i-1c52af41c0757ab8-23" n="ce68c704">
            <seg n="ef7ac652">
              Herr talman! Jag kan bara konstatera att jag och Lise Nordin
              har olika uppfattningar om det är en skärpning eller inte av direktiven.
              Jag hävdar fortfarande att det är betydligt viktigare att vara
              ett av de ledande i Europa än att vara det ledande i Sverige.
              I Sverige har man inte mycket konkurrens alls.
            </seg>
            <seg n="4e056bde">
              Vattenfall har sex olika energislag, kolkraft, naturgas, vindkraft,
              biobränslen, kärn- och vattenkraft. Under perioden 20112015 avser
              Vattenfall att öka investeringarna i vindkraft med 21 procent
              och investeringarna i biobränslen med 33 procent. Jag tycker att
              detta ligger väl i linje med deras uppdrag.
            </seg>
            <seg n="006711e9">
              Jag tycker att man mycket väl kan diskutera kolfrågan. Jag håller
              med om att det inte finns någon framtid för kolkraften i Europa
              om vi tittar långt fram, men på kort sikt, säg fem till tio år,
              finns det stora områden i Tyskland som inte är möjliga att förse
              med värme eller el på annat sätt. Det hade kanske varit möjligt
              med kärnkraft, men nu ska den avvecklas. Alternativet är vindkraft,
              solkraft och eventuellt biomassa och annat som tar mycket lång
              tid att bygga upp.
            </seg>
            <seg n="275f0ebd">
              Jag säger återigen att om Vattenfall lämnar Tyskland kommer andra
              aktörer att ta vid. Förmodligen skulle de göra det på ett sämre
              sätt än vad Vattenfall gör och Tyskland skulle få mer fossila
              avtryck. Då kan Vattenfall stoltsera med att man inte är med,
              men Europa mår sämre.
            </seg>
          </u>
          <note n="c0fc1ad1">
            Överläggningen var härmed avslutad.
          </note>
          <note n="ec1bcba2">
            11 § Svar på interpellationerna 2010/11:359 och 396 om det statliga
            stödet till trossamfund
          </note>
          <note type="speaker" n="f95ea681">
            Anf. 45 Statsrådet STEFAN ATTEFALL (KD):
          </note>
          <u who="unknown" xml:id="i-f969c49eedccda40-0" n="ce68c704">
            <seg n="07327679">
              Herr talman! Helena Leander har frågat mig vilka åtgärder jag
              avser att vidta för att endast de trossamfund ska få stöd som
              lever upp till lagens krav på att upprätthålla och stärka de grundläggande
              värderingar som samhället vilar på.
            </seg>
            <seg n="98972f19">
              Siv Holma har frågat mig vad jag avser att göra för att säkerställa
              att de trossamfund som erhåller statsbidrag bedriver sin verksamhet
              utifrån de grundläggande värderingar som samhället vilar på.
            </seg>
            <seg n="78d7453c">
              Jag väljer att avge ett gemensamt svar på interpellationerna.
            </seg>
            <seg n="092d1cb1">
              Sverige godkänner eller erkänner inte religioner och trossamfund.
              Enligt regeringsformen har var och en rätt att ensam eller tillsammans
              med andra utöva sin religion. Vidare föreskrivs att var och en
              gentemot det allmänna är skyddad mot tvång att ge tillkänna sin
              åskådning i bland annat religiöst hänseende.
            </seg>
            <seg n="205cb320">
              Som Helena Leander och Siv Holma väl känner till är religionsfriheten
              och föreningsfriheten grundlagsfäst genom bestämmelserna i 2 kap.
              regeringsformen. Det innebär att var och en har rätt att ensam
              eller tillsammans med andra utöva sin religion. Samtidigt omfattas
              givetvis även verksamhet som förekommer i ett religiöst sammanhang
              av civil- och straffrättslig reglering. Brott som förekommer i
              samband med religiös eller annan verksamhet ska självfallet beivras
              inom ramen för gällande rättsordning.
            </seg>
          </u>
          <note n="255f46f0">
            Begreppet trossamfund definieras i lagen om trossamfund som en
            gemenskap för religiös verksamhet, i vilken det ingår att anordna
            gudstjänst. Statens stöd till trossamfunden regleras i två lagar
            och en förordning, lag (1998:1593) om trossamfund, lag (1999:932)
            om stöd till trossamfund samt förordning (1999:947) om statsbidrag
            till trossamfund. Det övergripande syftet med statens stöd är
            att skapa förutsättningar för trossamfunden att bedriva långsiktig
            religiös verksamhet i form av gudstjänst, själavård, undervisning
            och omsorg.
          </note>
          <u who="unknown" xml:id="i-c9ad125554c6ac88-0" n="ce68c704">
            <seg n="41795332">
              Stöd till trossamfund kan utgå i form av statsbidrag och uppbördshjälp
              och får endast lämnas till ett trossamfund som bidrar till att
              upprätthålla och stärka de grundläggande värderingar som samhället
              vilar på. Vidare krävs att samfundet är stabilt och har egen livskraft.
              Det är regeringen som, efter ansökan, beslutar om vilka trossamfund
              som kan få statsbidrag respektive uppbördshjälp.
            </seg>
            <seg n="6a0c779b">
              Regeringen ska vid den samlade bedömningen av om ett samfund
              ska få statligt stöd göra en prövning mot villkoren för stödet.
              Någon närmare prövning och värdering av samfundets lära ska naturligtvis
              inte ske.
            </seg>
            <seg n="79dd6514">
              Det är givetvis av stor betydelse i detta sammanhang att en fortlöpande,
              generell dialog äger rum med trossamfunden. Regeringen inrättade
              i samband med relationsändringen mellan staten och Svenska kyrkan
              ett särskilt råd för kontakt med trossamfunden där jag är ordförande.
              I rådet finns bland annat representanter för Sveriges kristna
              råd, Islamiska samarbetsrådet och Judiska församlingarnas centralråd.
              I rådet diskuteras frågor av gemensamt intresse för staten och
              trossamfunden, exempelvis frågor som rör samhällets gemensamma
              värdegrund. Regeringen ser trossamfunden som en betydelsefull
              del av det civila samhället.
            </seg>
            <seg n="8d0772dd">
              Det förhållandet att ett trossamfund enligt regeringens bedömning
              har ansetts berättigat till statligt stöd innebär således självfallet
              inte att ett trossamfund för tid och evighet är berättigat till
              sådant stöd. Det är givetvis viktigt att fortlöpande följa, och
              i förekommande fall ompröva, om trossamfundet alltjämt uppfyller
              de generella krav som gäller för statligt stöd.
            </seg>
          </u>
          <note n="5aeed81f">
            När regeringen har mottagit en ansökan från ett trossamfund bereds
            frågan i Regeringskansliet. Nämnden för statligt stöd till trossamfund
            och Skatteverket anmodas att inkomma med yttranden i ärendet.
            Därefter ges sökanden möjlighet att inkomma med synpunkter. I
            enlighet med gällande lagstiftning och tillsammans med förarbetena
            i propositionen Staten och trossamfunden (prop. 1998/99:124) samt
            inkomna yttranden gör regeringen därefter en samlad bedömning
            i varje enskilt ärende.
          </note>
          <note type="speaker" n="df2b5898">
            Anf. 46 HELENA LEANDER (MP):
          </note>
          <u who="Q4961406" xml:id="i-3f3f5d0a343f39c7-0" n="8419666d">
            <seg n="135aa87b">
              Herr talman! Det här är inte en fråga om religionsfrihet, för
              det handlar inte om samfundens rätt att existera eller inte. Det
              är en grundläggande rättighet i ett demokratiskt samhälle att
              få tro och tycka vad man vill. Däremot är det inte en grundläggande
              rättighet att få statsbidrag för att tro och tycka vad man vill.
              Det är det som den här frågan handlar om.
            </seg>
            <seg n="e2f81dda">
              Som kyrkoministern redogjorde för krävs det vissa saker för att
              man som samfund ska kunna få bidrag. Man måste bidra till att
              stärka och upprätthålla de grundläggande värderingar som samhället
              vilar på. Jag tycker att det är en rimlig ordning. Självklart
              ska staten inte ha synpunkter i största allmänhet på vad trossamfunden
              tycker, tänker och gör. Däremot har man, om man ger ut statsbidrag,
              rätt att ha synpunkter. Vill man inte leva upp till de kraven
              är det ingen som tvingar en att ta emot bidragen.
            </seg>
            <seg n="d46c7475">
              Låt oss göra diskussionen lite mer konkret. Häromveckan visades
              en dokumentär om Frälsningsarmén, som är ett av de trossamfund
              som får statligt stöd. Det är säkert inte det enda trossamfundet
              där det kan diskuteras i vilken utsträckning man lever upp till
              kraven på att upprätthålla och stärka de grundläggande samhällsvärderingarna,
              men låt oss hålla oss till det som exempel.
            </seg>
            <seg n="a6991657">
              Enligt Frälsningsarmén är öppen homosexualitet en synd. Homosexuella
              får därför inte bli frälsningssoldater såvida de inte lovar att
              leva i celibat. Reportern i dokumentären hamnade i en kår som
              ägnade sig åt att försöka befria homosexuella från deras läggning.
              Han fick också ta del av dokument som försöker lära ut hur man
              ska få barnen i barnverksamheten att tycka att homosexualitet
              är fel. Detta är inte ett hypotetiskt exempel, ett problem som
              bara drabbar fejkande reportrar.
            </seg>
            <seg n="29da282b">
              Självklart är inte alla som kommer i kontakt med Frälsningsarmén
              hetero, som inte tar illa vid sig av samfundets förhållningssätt
              till homosexuella, utan det finns förstås människor av kött och
              blod som drabbas. Petra är en av dem. Hon var under många år civilmedlem
              och anställd vid Frälsningsarmén. Allt var frid och fröjd tills
              hon kom ut som lesbisk. Då var det plötsligt inte okej längre.
              Hon fick finna sig i att hennes privatliv blev en fråga för ledningsgruppen,
              som dryftade det. Hon fick ett papper att skriva på där hon lovade
              att inte inleda någon samkönad relation. Skrev hon inte på skulle
              hon avskedas.
            </seg>
            <seg n="b1edd0df">
              Jag vill fråga kyrkoministern: Är det ett agerande som bidrar
              till att upprätthålla och stärka de grundläggande värderingar
              som samhället vilar på? Är inte människors lika värde en sådan
              grundläggande värdering? Om det inte är det, vad är det då för
              grundläggande värderingar som trossamfunden får statsbidrag till
              att stärka och upprätthålla?
            </seg>
          </u>
          <note type="speaker" n="6d5dbeac">
            Anf. 47 SIV HOLMA (V):
          </note>
          <u who="Q4609260" xml:id="i-6f7113580387a3bd-0" n="f4d9442f">
            <seg n="7afaae86">
              Herr talman! Jag hyser stor respekt för människors olika religiösa
              uppfattningar, men jag kan inte stillatigande åse att människans
              lika värde inte respekteras. Av det skälet anser jag att riksdag
              och regering har ett särskilt ansvar för att inte tiga när den
              gemensamma värdegrunden, som är ett villkor för trossamfund att
              få statsbidrag, förbises. Det är av det skälet som denna interpellation
              har ställts.
            </seg>
            <seg n="132f095a">
              När jag har sagt detta tackar jag statsrådet för svaret, som
              måste betraktas som ett icke-svar. Statsrådet undviker att svara
              på frågorna som vi interpellanter ställer, bland annat vad statsrådet
              avser att göra för att säkerställa att de trossamfund som får
              statsbidrag också bedriver en verksamhet som uppfyller de krav
              som finns för att få statsbidragen. I stället beskrivs ärendegången.
            </seg>
            <seg n="459a027d">
              Vad står då detta icke-svar för? Att tiga är att samtycka, och
              i detta fall kan det betyda att i statsrådet Attefalls värld är
              homofobi förenligt med att upprätthålla och stärka de grundläggande
              värderingar som samhället vilar på. I Attefalls värld kanske till
              och med homofobi är förenligt med kravet på att motverka diskriminering.
            </seg>
            <seg n="be4dcc8d">
              Herr talman! Jag anser att det är viktigt att statsrådet granskar
              de statsbidragsberättigade trossamfunden, att de verkligen bedriver
              verksamhet i enlighet med villkoren. I dag har statsrådet chansen
              att i sitt nästa inlägg beskriva vad han menade med att hävda
              att, som det stod i någon tidning, Socialdemokraterna inte behöver
              anställa en moderat som partisekreterare och att ett samfund inte
              behöver anställa en kvinna som präst om man har den ämbetssynen.
            </seg>
            <seg n="39a48fa8">
              Partistödet är utformat på ett annat sätt det vet vi än trossamfundens
              statsbidrag. I villkoren för trossamfunden talas om grundläggande
              värderingar som samhället vilar på. I statuterna sägs att trossamfunden
              bör motverka alla former av rasism och andra typer av diskriminering
              samt våld och brutalitet. Samfunden bör också verka för att utveckla
              förutsättningar för jämställdhet mellan kvinnor och män.
            </seg>
            <seg n="3b0f808c">
              För mig är alla människors lika värde fundamentet i de grundläggande
              värderingarna. Därför undrar jag om statsrådet ser något problem
              i att hbt-personer och kvinnor blir utestängda från delar av religiös
              verksamhet. Jag antar att statsrådet kommer att hävda att religionsfriheten
              är skyddad i grundlagen. Förvisso är det riktigt och viktigt,
              men innebär det att religionsfriheten per automatik berättigar
              till statsbidrag? Religionsfriheten är grundlagsskyddad, men betyder
              det att trossamfund som inte värnar människans lika värde ska
              erhålla statsbidrag för att de gör så mycket annat positivt i
              det så kallade civilsamhället? Ja, vad har statsrådet för uppfattning
              i frågan om religionsfriheten å ena sidan och människans lika
              värde å den andra?
            </seg>
            <seg n="f1510dd5">
              Herr talman! Värderingar inom vissa trossamfund som tar emot
              statliga bidrag har nyligen blivit uppmärksammade. Den här gången
              gällde det Frälsningsarméns syn på homosexualitet. Där är homosexuella
              inte välkomna som frälsningssoldater om de inte lever i celibat.
            </seg>
            <seg n="7ea4a24a">
              På regeringens hemsida framgår det att statsrådet Attefall besökte
              katolska domkyrkan den 30 mars i år. Besöket illustreras med en
              bild där statsrådet samtalar med biskop Anders Arborelius. Samme
              man har uttalat sig om homosexualitet enligt följande: Vi försöker
              hjälpa homosexuella till ett liv i avhållsamhet. Den romersk-katolska
              kyrkan har erhållit statsbidrag. Attefall, anser du att det är
              förenligt med statuterna?
            </seg>
          </u>
          <note type="speaker" n="356078d0">
            Anf. 48 Statsrådet STEFAN ATTEFALL (KD):
          </note>
          <u who="unknown" xml:id="i-1c3fca2720eb35f3-0" n="ce68c704">
            <seg n="0521f654">
              Herr talman! Den lag vi har som reglerar statsbidrag till trossamfund
              är från 1998. Jag tror att det var ungefär då Vänsterpartiet inledde
              sitt nära samarbete med den dåvarande socialdemokratiska regeringen.
              Den lagen säger att samfunden ska klara ett antal kriterier, men
              är också tydlig med att man inte ska recensera de teologiska uppfattningarna
              i samfunden. Det är en ganska rimlig lag, tycker jag, och jag
              tror att den också hade ett brett stöd i Sveriges riksdag.
            </seg>
            <seg n="763acdf1">
              Vi vet att olika trossamfund har olika uppfattningar i olika
              frågor. Det kan gälla ämbetsmannasyn eller livsstilskrav. I Frälsningsarmén
              får man, om jag har förstått det hela rätt, gå med på ett antal
              livsstilskrav när man blir soldat och ännu mer när man blir officer.
              Man får inte dricka alkohol, man får inte vara sambo och man får
              inte heller vara gift eller partner med en homosexuell, utan man
              ska leva i ett äktenskap mellan man och kvinna, därför att de
              har det synsättet och det livsstilskravet. Den teologiska uppfattningen
              kan vi ha många olika åsikter om, men så fungerar det i Frälsningsarmén.
            </seg>
            <seg n="1eb05dec">
              Frågan är då: Om vi ska ha en stat som säger att ett visst synsätt
              är felaktigt, var drar vi gränsen? Vilket samhälle vill Siv Holma
              och Helena Leander skapa och vilka regler vill de ha på det här
              området?
            </seg>
            <seg n="8289466c">
              Jag är helt övertygad om att trossamfunden gör en fantastiskt
              viktig insats i civilsamhället. Så fort vi råkar ut för bussolyckor
              eller större olyckshändelser ropar man på trossamfunden. Det kan
              vara Svenska kyrkan, frikyrkor eller muslimska samfund som man
              vill ha hjälp av med krisbearbetning. Stora sociala insatser görs
              också, inte minst av Frälsningsarmén. Det är en intressant fråga
              om Frälsningsarmén utövar någon form av diskriminering i sina
              hjälpinsatser. Ingen har i alla fall kunnat påvisa något sådant,
              och jag hoppas inte heller att någon gör det. Det skulle vara
              mycket tragiskt.
            </seg>
            <seg n="9abce87b">
              Vi har också den ordningen i Sverige att myndigheten SST, Nämnden
              för statligt stöd till trossamfund, jobbar med att följa dessa
              frågor löpande. Dessutom har vi Regeringens råd för kontakt med
              trossamfunden som jag berättade om i mitt interpellationssvar
              och som jag är ordförande i. Där för vi en fortlöpande dialog
              om många olika frågor som handlar om relationen mellan stat och
              trossamfund. Innan det avsnitt av Kalla fakta som ni refererar
              till var aktuellt bestämde vi att vi skulle ha en diskussion kring
              formuleringen samhällets grundläggande värderingar på ett seminarium
              i höst. Det kommer vi också att ha.
            </seg>
            <seg n="309b0214">
              Det är viktigt att föra en fortlöpande diskussion om detta, och
              det gör vi gärna. Men jag vill bestämt hävda att det är viktigt
              att göra skillnad på de olika uppfattningar som jag, du, ni och
              vi alla har samt vad som finns inom religionsfrihetens ram och
              trossamfundens teologiska uppfattningar. I annat fall skulle jag
              vilja ha en beskrivning av var man drar gränserna när det gäller
              exempelvis Frälsningsarméns livsstilskrav för officerare, en befattning
              som kanske är jämförbar med att vara förtroendevald eller ha ett
              slags pastorsfunktion i ett annat frikyrkosamfund. Var drar man
              gränserna? Vilka krav får man ställa och inte ställa på livsstil,
              beteenden och uppträdanden? Ska vi ha den typen av recensioner
              från statens sida? Jag tror att det är att gå för långt, och jag
              tror inte att vi får ett bra samhälle av detta.
            </seg>
            <seg n="e0b5daef">
              Sedan kan jag komma till en del andra intressanta aspekter på
              vad staten ger bidrag till, men det tar jag gärna i nästa omgång.
            </seg>
          </u>
          <note type="speaker" n="9ffa0eba">
            Anf. 49 HELENA LEANDER (MP):
          </note>
          <u who="Q4961406" xml:id="i-3f3f5d0a343f39c7-1" n="8419666d">
            <seg n="c2f766d4">
              Herr talman! Nu är det just det som interpellationerna handlar
              om: vad staten ger bidrag till, inte vad samfund får eller inte
              får tycka. De får tycka vad de vill. De får ha livsstilskrav,
              klädkoder och vad de känner för. Men nu är det så att vi har en
              lag som säger att man bara ska ge statligt stöd till trossamfund
              som upprätthåller och stärker de grundläggande värderingar som
              samhället vilar på. Redan där har man bestämt att samhället ska
              gå in och recensera, ha synpunkter och dra en gräns för vilka
              samfund som ska få statsbidrag. Det kanske inte är så konstigt
              att man gör det, för ger man ut pengar vill man att de ska gå
              till någonting bra. Sedan kan vi ha en massa åsikter om samfund
              som vi tycker är bra eller dåliga i övrigt. Det är inget som hindrar
              dem från att finnas. Men det är just när man ger ut pengar som
              man har rätt att ställa krav.
            </seg>
            <seg n="1f922e3c">
              Är det så att Stefan Attefall tycker att detta är besvärande
              vore det rimligt om han återkom, rev upp den lagen och sade att
              bara man är ett religiöst samfund ska man få pengar och att man
              i övrigt får göra precis vad som helst. Det vore i så fall ärligare.
              Men nu när vi har en lag med de här kraven på grundläggande värderingar
              måste det gälla också hbt-personer. Eller är det så att det där
              bara låter snyggt så länge det inte hamnar i konflikt med de homofoba
              strömningar som finns inom vissa samfund? Jag tycker nog att det
              är lite svajigt där.
            </seg>
            <seg n="b3af3b23">
              För min del är det ganska enkelt. Har man en massa homofoba ageranden
              i sitt samfund ska man inte få statsbidrag. Sedan kan Stefan Attefall
              ha en annan synpunkt, men i så fall får han vara ärlig med att
              vi inte ska ställa några krav över huvud taget.
            </seg>
          </u>
          <note type="speaker" n="59ec518a">
            Anf. 50 SIV HOLMA (V):
          </note>
          <u who="Q4609260" xml:id="i-6f7113580387a3bd-1" n="f4d9442f">
            <seg n="9607cf7d">
              Herr talman! Statsrådet Attefall frågar oss interpellanter vilka
              regler man ska följa. Jag tycker att det är väldigt tydligt vilka
              regler som ska följas. Dem har Leander också tagit upp. Det handlar
              om att man ska motverka alla former av rasism och andra typer
              av diskriminering samt våld och brutalitet. Samfundet bör också
              verka för att utveckla förutsättningar för jämställdhet mellan
              kvinnor och män. Jag tycker att det är oerhört tydligt att den
              diskriminering som Frälsningsarmén står för gör att Frälsningsarmén
              inte kan erhålla statsbidrag. De bedriver diskriminering mot homosexuella.
              Jag skulle också vilja påstå att det romersk-katolska trossamfundet
              har samma uppfattning som Frälsningsarmén.
            </seg>
            <seg n="ece104b3">
              Religionsfriheten är helt grundlagsskyddad. Alla ska ha rätt
              att tro på vad de vill. Men ska samfunden bara för att det är
              religionsfrihet i ett land erhålla statsbidrag per automatik?
              Nej, det tycker jag inte. Jag tycker också att om man inte vill
              följa dessa statuter måste man följdriktigt agera för att förändra
              dem.
            </seg>
            <seg n="4b15adfc">
              Jag skulle vilja fortsätta att ställa lite frågor för att belysa
              problematiken när vi talar om homosexuellas rättigheter. Jag har
              noterat att exempelvis Missionskyrkan tillsammans med Baptistförbundet
              och Metodistkyrkan har skrivit remissvar till regeringen om att
              äktenskap bara kan ingås mellan en man och en kvinna. Jag noterade
              också att Stefan Attefall uttryckte att man i Frälsningsarmén
              bara kan ha en familj där en man och en kvinna ingår. Hur ser
              Attefall på detta? Ingår den grundläggande värdering som samhället
              har? Jag tycker inte det.
            </seg>
            <seg n="e7e73e03">
              Europeiska rådets resolution 1464 innebär bland annat att medlemsstaterna
              inte ska acceptera diskriminering som en följd av religion om
              religionen tillskriver kvinnor och män olika roller i samhället.
              Enligt den resolutionen kan inte trossamfunden åberopa religionsfriheten
              för att undgå lagens krav på ett aktivt jämställdhetsarbete. Ur
              villkoren för statsbidragen framgår att samfunden ska verka för
              att utveckla förutsättningar för jämställdhet mellan kvinnor och
              män. Hur ser statsrådet på denna resolution? Har den bäring på
              samhällets grundläggande värderingar? På vilket sätt påverkar
              detta möjligheten att få statsbidrag?
            </seg>
          </u>
          <note type="speaker" n="36a9bbb2">
            Anf. 51 Statsrådet STEFAN ATTEFALL (KD):
          </note>
          <u who="unknown" xml:id="i-1c3fca2720eb35f3-1" n="ce68c704">
            <seg n="0b27b56a">
              Herr talman! Det är ganska fantastiskt. Om ett trossamfund har
              en annan politisk uppfattning, exempelvis i synen på äktenskapsfrågan,
              än Siv Holma och majoriteten i Sveriges riksdag, ska det inte
              få statsbidrag. Det är det Siv Holma säger. Jag trodde att vi
              var för ett pluralistiskt samhälle med många olika uppfattningar.
              Hela idén med partistöd och presstöd är att främja mångfald. Vi
              ger över 6 miljarder till kultursektorn varje år, varav ungefär
              hälften går till olika typer av fria kultursammanslutningar, med
              själva idén att skapa mångfald och skapa utrymme för olika uttryckssätt,
              tolkningar av samtiden, reflexioner, åsikter och liknande.
            </seg>
            <seg n="94d473b9">
              Men i trossamfundens sammanhang kommer den gamla vänsterpartikommunisten
              fram och säger: Nej, här tycker man annorlunda än staten och majoriteten
              i riksdagen! Då ska man utestängas från bidrag!
            </seg>
            <seg n="daec2043">
              Jag tycker faktiskt att det är positivt att vi har många olika
              religiösa samfund, för de bidrar mycket aktivt till en mångfald
              i samhället, till integration, till sociala insatser och till
              att skapa gemenskap och mötesplatser för människor, ofta över
              generationsgränserna. De är också en enormt stark drivkraft för
              stora sociala insatser. De bidrar också till att skapa forum och
              sammanhang för att bearbeta livets stora frågor: Var kommer jag
              ifrån och vart är jag på väg någonstans? I alla dessa frågor och
              sammanhang spelar trossamfund en viktig roll.
            </seg>
            <seg n="b5d3994a">
              Vi har vissa grundläggande kriterier för att man ska få stöd
              av staten. Det är ett blygsamt stöd, ca 40 miljoner kronor, att
              jämföra med idrottens vuxendel som får över en halv miljard, för
              att inte tala om kultursektorn, som får kanske 6 ½ miljarder sammantaget.
              Man får alltså ett mycket blygsamt stöd för den stora insats man
              gör.
            </seg>
            <seg n="44915ca3">
              Ta till exempel den insats man gör inom ramen för sjukhuskyrkan,
              där landstingen i bästa fall ställer upp med lokaler. Där gör
              trossamfunden, inte minst Svenska kyrkan, enormt stora insatser.
              Men de ska inte få stöd, säger interpellanterna, för de tycker
              inte exakt likadant som Siv Holma och Helena Leander.
            </seg>
            <seg n="80501669">
              När man gör en samlad bedömning är vår uppfattning att trossamfund
              som i dag har statsbidrag uppfyller lagens kriterier. Vi har dessa
              formuleringar för att kunna säga nej i vissa extrema fall. Vi
              har faktiskt sagt nej i några fall. Vi har haft samfund eller
              rörelser som har sökt bidrag men som inte har uppfyllt kraven
              på stadga och stabilitet och också för att man har åsikter som
              innebär att man tar avstånd från det demokratiska samhället exempelvis
              uppmanar man sina medlemmar att inte rösta. Tolkningen har hittills
              varit att där går the bottom line, men i övrigt har man en mycket
              generös attityd till de olika samfunden, vad de än tycker. Det
              gäller oavsett om de är för eller emot kvinnliga präster och oavsett
              om de är för samkönade äktenskap eller inte. Det är en del av
              mångfalden, en del av det pluralistiska samhället. Det samhället
              bejakar jag, men jag noterar att jag inte har gehör för det, framför
              allt inte hos Siv Holma och Vänsterpartiet.
            </seg>
          </u>
          <note type="speaker" n="d37db084">
            Anf. 52 HELENA LEANDER (MP):
          </note>
          <u who="Q4961406" xml:id="i-3f3f5d0a343f39c7-2" n="8419666d">
            <seg n="a9931636">
              Herr talman! Efter det här kanske jag måste påpeka att jag och
              Miljöpartiet bejakar mångfald. Det är väldigt positivt att det
              finns människor som tycker olika saker och att de tillåts göra
              det. Men mångfald innebär också att man ska tillåtas vara den
              man är, även om man är olika. I det här fallet blev det i alla
              fall lite spännande mot slutet, när Stefan Attefall kom fram till
              att det faktiskt kan finnas gränser för när man kan få statsbidrag.
              Det var ett väldigt bra och klargörande besked. Då vet jag att
              vi inte ska vänta oss att denna lagstiftning rivs upp.
            </seg>
            <seg n="fa108c2b">
              Den slutsats man måste dra är i så fall att diskriminering av
              hbt-personer inte är särskilt problematiskt i Stefan Attefalls
              värld. Jag tycker att det är väldigt sorgligt att man förringar
              det. Man pratar mycket om att vi har fina grundläggande värderingar
              i samhället, och man pratar gärna om allas lika värde, men är
              det hbt-personer som drabbas är det inte så viktigt. Hur ska man
              annars tolka det?
            </seg>
            <seg n="1fe169b8">
              I svaret antyddes att man kunde tänka sig att se över detta.
              Skulle man inte kunna titta på om den homofobi som finns inom
              samfunden verkligen är förenlig med statsstödsreglerna? Eller
              är diskriminering okej i religionens namn?
            </seg>
          </u>
          <note type="speaker" n="33244bc7">
            Anf. 53 SIV HOLMA (V):
          </note>
          <u who="Q4609260" xml:id="i-6f7113580387a3bd-2" n="f4d9442f">
            <seg n="e4c44c34">
              Herr talman! Jag uttryckte i ett av mina anföranden att statsbidraget
              till trossamfunden skiljer sig både från presstödet och från partistödet.
              Det är vissa statuter som man ska uppfylla för att erhålla statsbidrag.
              Min poäng i sammanhanget är att man måste granska trossamfunden
              så att de verkligen uppfyller de statuter som finns om samhällets
              grundläggande värderingar, om att utveckla jämställdheten mellan
              män och kvinnor och detta med icke-diskriminering. Det är oerhört
              viktigt också utifrån ett hbt-perspektiv.
            </seg>
            <seg n="13384d86">
              Jag kan konstatera att den resolution som jag försökte få in
              i sammanhanget inte är något som statsrådet Attefall tycker är
              viktigt att fullfölja, även om jag försökte framföra att man faktiskt
              inte har rätt att åberopa religionsfriheten för att undgå lagens
              krav på ett aktivt jämställdhetsarbete. Tydligen är det helt okej
              i Attefalls värld att inte följa de resolutioner som man faktiskt
              har varit med om att godkänna.
            </seg>
            <seg n="2b56d176">
              Jag tycker också att det är viktigt att se över och gärna föra
              en aktiv dialog med de trossamfund som finns för att säkerställa
              att de som får statsbidrag verkligen bidrar till att upprätthålla
              och stärka de grundläggande värderingar som samhället vilar på.
            </seg>
            <seg n="fdec5421">
              Jag läste någonstans att Jehovas vittnen hade nekats att få statsbidrag.
              Jag läste i en annan tidning som kanske står Attefall väldigt
              nära, nämligen Dagen, att Jehovas vittnen aldrig har fått statsmedel.
              Det skulle vara intressant att få höra från Attefall hur det är:
              Har Jehovas vittnen 2009 fått avslag på sin ansökan om statsbidrag
              och i så fall varför?
            </seg>
          </u>
          <note type="speaker" n="6e1b854c">
            Anf. 54 Statsrådet STEFAN ATTEFALL (KD):
          </note>
          <u who="unknown" xml:id="i-1c3fca2720eb35f3-2" n="ce68c704">
            <seg n="233f769e">
              Herr talman! Det är korrekt att Jehovas vittnen är ett samfund
              som har fått avslag. Det var just utifrån att man hävdar att man
              inte ska delta i samhället, i det demokratiska arbetet, genom
              att ens rösta. Man ställer sig alltså utanför det demokratiska
              styresskicket. Där har regeringen bedömt att gränsen har gått.
              Nu fick vi bakläxa i ett domstolsutslag när det gällde motiveringen.
              Det var för dålig motivering, och den ska förbättras i framtiden.
            </seg>
            <seg n="ad3a0162">
              Självklart har vi ett uppdrag till en myndighet att följa de
              trossamfund som får statsbidrag, följa frågorna och också granska
              om man uppfyller lagens kriterier. Det sker fortlöpande.
            </seg>
            <seg n="b4c06b32">
              Jag nämnde också det seminarium vi ska ha. Det förs en fortlöpande
              dialog, och det ser jag gärna. Det måste man alltid göra, och
              man måste alltid vara öppen för att ta del. Vad jag försöker säga
              är dock att man tydligt måste skilja på det som man själv tycker
              är rätt och fel när det gäller livsstilskrav och liknande och
              vad man har rätt att tycka utan att för den skull tappa sitt statsbidrag.
              Det är också en samlad bedömning av ett trossamfunds totala regler
              och stadgar och värdegrund som ligger till grund för regeringens
              beslut.
            </seg>
            <seg n="59be0999">
              Jag tycker också att man ska vara lite försiktig med att slunga
              ur sig uttryck som homofobi i olika sammanhang. Min erfarenhet
              är att när man granskar detta närmare är det lättare att sitta
              på distans och anklaga människor för att vara homofobiska. Det
              finns ofta mer brist på jämställdhet och förståelse för människor
              med exempelvis homosexuell läggning i kretsar som har en hög bekännelse
              än vad det är i de kretsar där man tror att man ska finna dessa
              homofobiska drag.
            </seg>
            <seg n="f46b5a61">
              I Frälsningsarméns fall har jag förstått att man har ett antal
              livsstilskrav. Det är inte bara detta att man inte får vara gift
              med en partner av samma kön, utan exempelvis samboförhållanden
              utan äktenskap gills inte heller. Man har också en speciell syn
              på alkohol och liknande saker. Frälsningsarmén har det förhållningssättet
              för sina officerare, alltså för dem som är den typen av medlemmar.
              Sedan finns det ett annat medlemsbegrepp för dem som inte är officerare,
              så kallade civilmedlemmar. Detta måste man också ta hänsyn till
              i de här sammanhangen.
            </seg>
          </u>
          <note n="c0fc1ad1">
            Överläggningen var härmed avslutad.
          </note>
          <note n="1b79372c">
            12 § Svar på interpellation 2010/11:374 om bostäder för unga
            människor i Helsingfors
          </note>
          <note type="speaker" n="4dc646fa">
            Anf. 55 Statsrådet STEFAN ATTEFALL (KD):
          </note>
          <u who="unknown" xml:id="i-1c3fca2720eb35f3-3" n="ce68c704">
            <seg n="0bd290a8">
              Herr talman! Veronica Palm har frågat mig vilka åtgärder jag
              avser att vidta för att unga vuxna i Helsingfors ska kunna ta
              steget till sin första egna lägenhet.
            </seg>
            <seg n="0ff43438">
              Veronica Palm refererar i sin interpellation till Hyresgästföreningens
              rapport Hur bor unga vuxna som flyttat hemifrån? Interpellanten
              vill göra gällande att en drastisk förändring skett de senaste
              två åren och att regeringens bostadspolitik har misslyckats.
            </seg>
            <seg n="37daa5a6">
              Detta är inte korrekt. Av undersökningen framgår att andelen
              ungdomar i åldern 2027 år som bor kvar i föräldrahemmet var oförändrad,
              26 procent, under de senaste två åren. Vi ska då vara medvetna
              om att antalet ungdomar stadigt har ökat under senare år. Fler
              ungdomar bor dock i bostäder utan besittningsskydd, i hyrda rum,
              med andrahandskontrakt eller i en studentbostad.
            </seg>
            <seg n="87d55bfb">
              Den övergripande strategin för bostadspolitiken är att skapa
              långsiktigt hållbara förutsättningar för bostadsbyggandet. De
              åtgärder som regeringen har vidtagit sedan regeringsskiftet har
              gett effekt. Bostadsbyggandet har vänt uppåt efter finanskrisen
              och ökat snabbt under de senaste två åren. Enligt Boverkets analys
              av utvecklingen i Storstockholm ökade bostadsbyggandet betydligt
              i regionen under 2010. I Helsingforss stad påbörjades drygt 5
              600 bostäder, det högsta antalet påbörjade bostäder på 35 år.
            </seg>
            <seg n="571caea5">
              Detta är mycket positivt. Vi kommer dock inte att slå oss till
              ro utan fortsätta vårt långsiktiga arbete med att stimulera bostadsbyggande.
              Det råder fortsatt bostadsbrist i Helsingforssregionen, och vi
              vet att ungdomar är en grupp som har svårt att etablera sig på
              bostadsmarknaden. Regeringen har därför uppdragit åt Ungdomsstyrelsen
              att genomföra en tematisk analys av ungdomars bostadssituation.
              Syftet är att öka kunskaperna om ungdomars situation på bostadsmarknaden,
              de insatser som görs lokalt för att underlätta ungdomars etablering
              och ungdomars egna strategier för att skaffa bostad. Uppdraget
              ska redovisas i november 2011.
            </seg>
            <seg n="f5562cd7">
              Fler bostäder behöver byggas och hyresrättens ställning stärkas.
              Långsiktigt är goda statsfinanser tillsammans med stabila spelregler
              avgörande för viljan att investera i bostäder. De nya villkoren
              på hyresmarknaden som trädde i kraft vid årsskiftet är en viktig
              del i detta. En annan förutsättning för hyresrätten är att det
              råder balanserade villkor för upplåtelseformerna. Regeringen framförde
              i budgetpropositionen för 2011 att möjligheten att stärka hyresrättens
              ställning på den svenska bostadsmarknaden kommer att övervägas.
              I det sammanhanget kan de förslag som bostadsmarknadens parter
              framfört till regeringen i denna fråga komma att prövas.
            </seg>
            <seg n="f0c4e74a">
              För många ungdomar är den första bostaden en hyresrätt. För dem
              som vill äga sin bostad eller som efter en tid i hyresrätt vill
              köpa en bostad är det viktigt att även denna möjlighet utvecklas.
              Ungdomar är en grupp som trots betalningsförmåga kan ha svårt
              att etablera sig på ägarrättsmarknaden. Regeringen har därför
              gett Statens bostadskreditnämnd i uppdrag att utreda åtgärder
              för att underlätta etablering på ägarrättsmarknaden. Uppdraget
              ska redovisas senast den 1 mars 2012.
            </seg>
          </u>
          <note type="speaker" n="8375b746">
            Anf. 56 VERONICA PALM (S):
          </note>
          <u who="Q4971741" xml:id="i-31fdb046ada45b4b-0" n="1207380f">
            <seg n="dfc41f28">
              Herr talman! Den här frågan är avgörande för hur samhället välkomnar
              unga människor att bli vuxna. Jag minns vilken frihet det var
              att skriva under mitt första hyreskontrakt och gå ut på Stora
              torget i Linköping med nycklar till en egen lägenhet. Det var
              en etta med kokvrå och med dusch i källaren, men det var en egen
              lägenhet. Jag var 18 år.
            </seg>
            <seg n="19cafa10">
              Detta är inte möjligt i dag. Det finns ingen 18-åring som tänker
              att hon eller han har möjlighet att få ett förstahandskontrakt
              på en egen lägenhet.
            </seg>
            <seg n="4f63e97a">
              Det här handlar om vilken frihet vi vill ge våra unga vuxna.
              Det handlar om att få bli vuxen och starta sitt eget liv. Men
              det handlar också om oss föräldrar, om att vi ska slippa vara
              bostadsföräldrar och ha mambor hemma hos oss hur länge som helst.
              Det är nämligen inte bara bostadsmarknaden som stagnerar utan
              hela bostadssituationen.
            </seg>
            <seg n="68f6cf14">
              Under 2010 byggdes det i Sverige 1 743 hyresettor. Det har inte
              byggts så få sedan 1989. Samtidigt har vi den största kullen 1825-åringar
              sedan 70-talet.
            </seg>
            <seg n="619172f3">
              I dag är det 248 000 unga vuxna som saknar bostad och vill ha
              ett eget boende. Sådana stora siffror kan vara svåra, så jag har
              räknat ut att om man fortsätter bygga ettor i samma takt som med
              den nuvarande regeringen och ska försörja behovet hos de unga
              vuxna som vill komma in på bostadsmarknaden kommer det i varje
              nyproducerad etta att bo 142 unga människor och det förutsätter
              att inga nya kommer in och efterfrågar bostäder.
            </seg>
            <seg n="c8f84a81">
              Detta är en total katastrof, och då räcker det inte att luta
              sig tillbaka och fundera på om man kan hitta andra upplåtelseformer.
              Ärligt talat! Unga människor vill ha en bostad. Man vill komma
              in på bostadsmarknaden. Det viktiga är inte vilken upplåtelseform
              bostaden har. Möjligheten att komma in är ofta genom en hyresrätt,
              men det är inte viktigt för unga människor. Man vill komma in,
              få sin första bostad och få möjlighet att bli vuxen.
            </seg>
            <seg n="c8745e81">
              Här har vi vuxna ett ansvar gentemot unga människor. Vi måste
              kunna säga till den som fyller 18 år: Du är vuxen. Du är välkommen
              att ta del av samhället, att försörja dig själv och att bo på
              egen hand. Du ska inte behöva vänta tills du är 30 eller 35 år.
            </seg>
            <seg n="419a93d5">
              Vi föräldrar ska inte heller behöva ha 30- och 35-åringar boende
              hemma hos oss.
            </seg>
          </u>
          <note type="speaker" n="3e75f178">
            Anf. 57 Statsrådet STEFAN ATTEFALL (KD):
          </note>
          <u who="unknown" xml:id="i-1c3fca2720eb35f3-4" n="ce68c704">
            <seg n="61de6b4b">
              Herr talman! Jag kan hålla med om mycket i Veronica Palms beskrivning.
              Det är ett mycket bekymmersamt läge på bostadsmarknaden, inte
              minst för unga människor.
            </seg>
            <seg n="5f85637d">
              Vi har sedan 90-talets början byggt hälften så många bostäder
              som våra nordiska grannländer och alla andra jämförbara industriländer
              har gjort. Våra nordiska grannländer har byggt i exakt samma takt.
              När det ökade i Sverige ökade det i Norge, Finland och Danmark.
              När det sjönk i Sverige sjönk det också i Norge, Finland och Danmark.
              Under en lång följd av år har det dock byggts mycket mindre.
            </seg>
            <seg n="70db0b29">
              Samtidigt har vi ungdomskullar som blir allt större. Fram till
              2013, då vi når toppen, har vi 150 000 fler ungdomar än 2000.
              Det är alltså en stor förändring på detta område.
            </seg>
            <seg n="b7d85004">
              Dessa unga människor söker bostad och rör sig mot de områden
              där det finns universitet och högskolor och mot storstadsområdena.
              Här blir bostadsbristen allt större.
            </seg>
            <seg n="d946b5c0">
              Det är ett långsiktigt problem. Vad gör vi? Vi måste skapa långsiktigt
              goda spelregler för att få upp bostadsbyggandet på en högre nivå.
              Det måste bli ett brett utbud av alla typer av bostäder för att
              få i gång flyttkedjorna. När någon flyttar in i den nya villan
              eller bostadsrätten lossnar en annan typ av lägenhet, förhoppningsvis
              också de mindre och billigare lägenheterna.
            </seg>
            <seg n="d16479d6">
              Enligt SCB:s statistik för det första kvartalet 2011 påbörjades
              det 5 650 lägenheter i flerbostadshus. Det är den högsta nivån
              på närmare två decennier. Det är en ökning med 63 procent jämfört
              med samma period i fjol.
            </seg>
            <seg n="f284dac4">
              Nu går det uppåt, och min uppgift som bostadsminister är självklart
              att se till att kurvan fortsätter uppåt och ligger kvar på en
              hög nivå. Det är min ambition.
            </seg>
            <seg n="5cb48b57">
              Vi måste också göra akuta insatser för att hjälpa de unga. Det
              handlar om att öka byggandet av studentlägenheter, mindre lägenheter
              och större lägenheter alla former av boenden. Det handlar också
              om att få ett bättre nyttjande av befintligt bestånd. Då kan uthyrning
              av en del av privatbostaden vara ett komplement, inte minst för
              den som pluggar på annan ort och behöver en bostad under ett,
              två eller tre år.
            </seg>
            <seg n="bfe33c0c">
              Här jobbar regeringen på bred front med en rad olika reformer.
              Den 1 januari i år kom ett nytt hyressättningssystem och nya spelregler
              för kommunala bostadsbolag. Vi har också fått nya regler som gör
              det enklare att bygga studentrum. Vi har dessutom en ny plan-
              och bygglag som underlättar planprocessen.
            </seg>
            <seg n="bd62342c">
              Det krävs långsiktiga och tydliga spelregler som gör att man
              vågar investera. Hus byggs för att stå i kanske 50100 år. Då gäller
              det att spelreglerna är tydliga så att man vet vad som gäller.
            </seg>
            <seg n="b477e5c2">
              En del av förklaringen till det dåliga bostadsbyggandet är att
              vi har haft en ryckighet på området, som inte minst Veronica Palms
              partivänner är delvis ansvariga för.
            </seg>
            <seg n="ec5c8099">
              Min fråga till Veronica Palm är: Vad är det som inte räcker?
              Vad exakt vill Socialdemokraterna göra för att råda bot på situationen?
            </seg>
            <seg n="c9c5af4e">
              Kommer ni med konstruktiva förslag är vi beredda att lyssna.
              Vi har en rad olika arbeten i gång för att förbättra bostadsmarknaden.
              Vi hör dock lite från socialdemokratin, förutom att man då och
              då nämner att man vill gå tillbaka till subventionspolitiken som
              bevisligen var misslyckad.
            </seg>
            <seg n="7eec889f">
              Är subventioner det enda socialdemokratiska receptet eller har
              ni något mer konstruktivt att komma med? Jag lyssnar gärna i så
              fall.
            </seg>
          </u>
          <note type="speaker" n="1a3917d8">
            Anf. 58 VERONICA PALM (S):
          </note>
          <u who="Q4971741" xml:id="i-31fdb046ada45b4b-1" n="1207380f">
            <seg n="92f04ae0">
              Herr talman! Regeringen kommer ju inte med något konstruktivt.
              Ett hyressättningssystem löser inte ungdomsbostadsproblemen. En
              ny plan- och bygglag kommer, enligt alla inblandade, inte direkt
              att hotta upp planprocesserna även om det är bra att man ser över
              lagstiftningen. Det löser dock inte ungdomsbostadsbristen. Att
              man underlättar för studentlägenheter är jättebra, men med den
              moderatledda regeringen byggdes det under förra året 128 studentlägenheter
              i vårt land.
            </seg>
            <seg n="b0e1589a">
              Jag vill vara aktiv och verksam i ett land som bygger på kunskap,
              en kunskapsbaserad ekonomi. Då krävs att vi låter våra unga få
              plugga och flytta och bo i studentlägenheter.
            </seg>
            <seg n="f53727be">
              Det konkreta som kommer från regeringen är att man ska hyra ut
              extrarummen när ungarna har flyttat hemifrån eller hyra ut källaren
              och inte flytta från sin villa. Så får vi inte en fungerande kedja
              på bostadsmarknaden. Det löser inte problemen. Tänk om du och
              jag satt i var sin villa där de vuxna barnen har flyttat hemifrån!
              Vore det inte bättre att vi sålde våra villor och att det fanns
              en bostadsmarknad som gjorde att vi kunde flytta någon annanstans,
              till en hyfsat bra bostadsrätt eller hyresrätt? Vi kunde möjligen
              ställa oss i kö för ett seniorboende. Jag har nog en bit kvar,
              men man måste ju planera sin framtid. Då skulle en ung familj
              kunna flytta in och man skulle lösgöra nya lägenheter.
            </seg>
            <seg n="4b58a8cf">
              Regeringen väljer att föra en politik som inte bara är dålig
              för de unga jag tror inte att lösningen för unga människor är
              att bo i andra föräldrars källare utan den är också kontraproduktiv.
              Den ökar stagnationen på bostadsmarknaden. Det är det enda konkreta
              som den här regeringen säger. Jag glömde man subventionerar också.
              Man väljer att subventionera dem som har egna hem så att de kan
              rusta upp sina badrum vart tionde år i stället för vart femtonde,
              och lägga nytt klinker i kök och hall. Det subventionerar man.
              Att använda gemensamma pengar för att få i gång bostadsbyggandet
              och ge unga människor möjlighet att flytta hemifrån är regeringen
              för god för. Det är en tydlig politik. Var lägger vi våra gemensamma
              resurser? Lägger vi dem på dem som har egna färdigbetalda villor
              för att de ska kunna rusta eller lägger vi dem på att bygga bort
              bostadsbristen?
            </seg>
            <seg n="8dd75f24">
              På vems sida står regeringen? Vem är det regeringen företräder?
              Är det regelverket och strukturen på bostadsmarknaden som är det
              viktigaste eller är det att se att unga människor inte har någonstans
              att flytta? De unga behöver ta klivet ut. För det krävs en aktiv
              politik.
            </seg>
            <seg n="84f35731">
              Man kan välja. Antingen kan man luta sig tillbaka och hoppas
              att med skattelättnader och mer ROT-avdrag kommer en och annan
              ytterligare att hyra ut sin källarvåning eller sitt extrarum,
              eller också tar man ett politiskt ansvar. Statsrådet är svaret
              skyldig till de 248 000 unga vuxna som saknar och efterfrågar
              ett eget boende.
            </seg>
          </u>
          <note type="speaker" n="4f70b867">
            Anf. 59 Statsrådet STEFAN ATTEFALL (KD):
          </note>
          <u who="unknown" xml:id="i-1c3fca2720eb35f3-5" n="ce68c704">
            <seg n="4d838861">
              Herr talman! Vi fick reda på att Socialdemokraterna och Veronica
              Palm är emot ROT och RUT som i stor utsträckning har utrotat svarta
              jobb inom hantverkssektorn och städbranschen. I övrigt tycker
              Veronica Palm att det är fel att människor bor kvar i sina villor.
              De borde sälja sina villor, men begriper inte det. I övrigt fick
              vi inte veta någonting. Vad vill Socialdemokraterna?
            </seg>
            <seg n="792073b4">
              Vi har den gemensamma bedömningen att det är ett jätteproblem
              på bostadsmarknaden, inte minst för unga människor. Vi vidtar
              en rad åtgärder för att skapa goda långsiktiga spelregler för
              att få många att investera i fastighets- och bostadsmarknaden
              och skapa bättre spelregler för hyressättningen, de kommunala
              bostadsbolagen och de privata bostadsbolagen. Vi vidtar en rad
              åtgärder på det området. Vi har många uppdrag under utredning,
              och vi har den nya plan- och bygglagen.
            </seg>
            <seg n="181c2300">
              Socialdemokraterna säger att vi inte tar något politiskt ansvar.
              Jag trodde att det skulle komma någon idé om vad vi ska göra,
              men det gjorde det inte. Socialdemokraterna är lika handfallna
              nu som under mandatperioden 20022006. Då borde ni kanske ha agerat
              den sista tiden ni hade makten innan vi tog över 2006. Det kom
              inga bostadspolitiska förslag, inga reformer eller propositioner
              på det här området från regeringen på den tiden.
            </seg>
            <seg n="dfb19932">
              Det är trevligt med en god retorik och beskrivning av ett problem.
              Jag kan instämma i mycket av problembeskrivningen. Jag är också
              oerhört bekymrad. Jag försöker ta mitt ansvar som statsråd och
              vidta rätt åtgärder som är i linje med en långsiktig strategi.
            </seg>
            <seg n="85fa59a9">
              Det som Socialdemokraterna tidigare har presterat i motioner
              är en ny subvention. Den skulle räcka till kanske hälften av de
              hyreslägenheter vi bygger i dag. Om Socialdemokraterna skulle
              få makten i morgon och lägga fram det förslaget måste de gå till
              EU och få tillstånd för att det inte skulle bli statsstöd. Det
              tar kanske åtta månader. Allt byggande skulle avstanna. Den uppgång
              vi nu ser på byggmarknaden skulle stanna av; man skulle vänta
              på något slags bidrag som Socialdemokraterna skulle laborera med.
            </seg>
            <seg n="111d87cc">
              Ni pratar om att ha ROT-avdrag även för flerfamiljshus. Det skulle
              kanske ge 600700 kronor per kvadratmeter för en vanlig lägenhet.
              En totalrenovering kostar som mest 12 000, och kanske 6 000 om
              man gör något mitt emellan. Det är alltså småpengar i sammanhanget.
              Om ni ska klara av att leva upp till era egna retoriska ambitioner
              krävs enorma statssubventioner, och de måste ligga fast väldigt
              länge så att marknaden kan lita på dem. Det är just det misstaget
              ni gör: Ni går in med subventioner för att visa politisk dådkraft,
              men effekten blir att ni förstör förutsättningen för långsiktighet
              och långsiktiga spelregler. Det är förödande, inte minst på bostadsmarknaden.
              Det handlar om investeringar 50100 år framåt. Vi måste skapa så
              lite regelkrångel som möjligt och så goda ramar och förutsättningar
              som möjligt. Då kan vi få upp bostadsbyggandet. Då kan vi bli
              som norrmännen, danskarna och finnarna. De bygger dubbelt så mycket
              som vi gör i Sverige och det under en lång följd av år. Dit ska
              vi. Vi ska inte tillbaka till den situation vi hade före valet
              2006 när Veronica Palm och hennes partikamrater styrde Sverige.
            </seg>
          </u>
          <note type="speaker" n="ef855f87">
            Anf. 60 VERONICA PALM (S):
          </note>
          <u who="Q4971741" xml:id="i-31fdb046ada45b4b-2" n="1207380f">
            <seg n="3c4ec5c4">
              Herr talman! Det finns inte så många siffror i regeringens budget
              i tabellerna för bostadsbyggande. Det är därför glädjande att
              statsrådet repeterar de socialdemokratiska siffrorna.
            </seg>
            <seg n="34a597c6">
              I grunden handlar det om att antingen ta politiskt ansvar och
              använda våra gemensamma resurser på bästa sätt för att få bäst
              utveckling eller att inte göra det och luta sig tillbaka och ge
              subventioner till dem som redan har. Var gör våra skattepengar
              mest nytta? Ska du och jag kunna köpa någon som tvättar våra underkläder
              eller ska unga människor få möjlighet att bo någonstans? Regeringen
              och Socialdemokraterna gör olika prioriteringar. Jag vill gärna
              ha en längre och mer utvecklad debatt om det slöseri med skattepengar
              som regeringen pysslar med i de subventioner man ger, men det
              är en annan diskussion.
            </seg>
            <seg n="c55fdbed">
              De tydligaste kurvhacken ser vi när skatteomläggningen gjordes.
              Då sjönk bostadsbyggandet. När den borgerliga regeringen tillträdde
              och tog bort de ganska modesta, men ändå investeringsstöd som
              fick i gång byggandet dök bostadsbyggandet igen. Det går inte
              att komma ifrån att om man har den synen på samhället att det
              är bra att människor har ett eget boende och att unga får bli
              vuxna och ta ansvar och få sin första egna lägenhet är det också
              ett politiskt ansvar.
            </seg>
            <seg n="945fd221">
              Jag tycker att det här har varit en spännande och klargörande
              diskussion. Det handlar om synen på samhället. Handlar ungdomsbostadsbristen
              om vem som kan tjäna pengar på att hyra in andras ungdomar i sin
              källare och hur man ska få mer skattebidrag för det eller handlar
              det om att vi tillsammans har ett ansvar för att våra unga ska
              få bli vuxna och vilja ta ansvar för Sverige?
            </seg>
          </u>
          <note type="speaker" n="ad3968f2">
            Anf. 61 Statsrådet STEFAN ATTEFALL (KD):
          </note>
          <u who="unknown" xml:id="i-f969c49eedccda40-1" n="ce68c704">
            <seg n="ee050907">
              Herr talman! Först och främst vill jag säga att det är riktigt
              att bostadsbyggandet i Sverige sjönk runt 2007 och 2008. Men det
              sjönk exakt samtidigt i Norge, Finland och Danmark.
            </seg>
            <seg n="da54a59b">
              De åtgärder som vi vidtog i Sverige genom att ta bort subventioner
              som inte fungerade verkar ha fått effekt även i Norge, Finland
              och Danmark. Det kanske är att ta i lite grann att tro att svensk
              politik har en så enorm räckvidd.
            </seg>
            <seg n="0d4f8ac2">
              Den ökningstakt som vi hade följde samma kurvor som i Norge,
              Finland och Danmark. Problemet är bara att de byggde dubbelt så
              mycket därför att de har hälften så många människor. Bostadsbyggandet
              hos oss har alltså följt bostadsbyggandet hos våra nordiska vänner,
              men på en alltför låg nivå.
            </seg>
            <seg n="ea89712c">
              Detta visar att den typ av subventioner som ni jobbade med inte
              fungerar. Troligen är det så att när det är högkonjunktur går
              dessa subventioner rakt in i byggherrarnas egna vinster och rakt
              ned i deras plånböcker. Det är alltså en subvention av börsnoterade
              företag och inte en stimulans för att bygga bostäder. Då krävs
              det någonting helt annat. Det krävs långsiktiga och tydliga spelregler,
              mindre regelkrångel och liknande saker. Det jobbar jag intensivt
              med att identifiera för att försöka bidra till att underlätta
              byggandet av bostäder.
            </seg>
            <seg n="b725dd71">
              Jag tar ett politiskt ansvar. Jag tror att också Veronica Palm
              tar ett politiskt ansvar. Problemet är bara att Veronica Palm
              inte har tagit detta ansvar så länge att hon har lyckats prestera
              någon typ av politik än. Jag väntar med spänning på det, för då
              kan det bli mer spännande att diskutera.
            </seg>
          </u>
          <note n="c0fc1ad1">
            Överläggningen var härmed avslutad.
          </note>
          <note n="401b11f7">
            Ajournering
          </note>
          <note n="079f4601">
            Kammaren beslutade kl. 16.00 på förslag av andre vice talmannen
            att ajournera förhandlingarna till kl. 18.00.
          </note>
          <u who="unknown" xml:id="i-c9ad125554c6ac88-1" n="ce68c704">
            <seg n="75acf123">
              Återupptagna förhandlingar
            </seg>
          </u>
          <note n="adf5d4fc">
            Förhandlingarna återupptogs kl. 18.00.
          </note>
          <note n="65c1ab47">
            13 § Svar på interpellation 2010/11:368 om sjukförsäkringen
          </note>
          <note type="speaker" n="c534c938">
            Anf. 62 Statsrådet ULF KRISTERSSON (M):
          </note>
          <u who="unknown" xml:id="i-1c52af41c0757ab8-24" n="ce68c704">
            <seg n="7f442422">
              Fru talman! Eva-Lena Jansson har frågat mig om jag avser att
              vidta snabba åtgärder, exempelvis moratorium mot utförsäkringar,
              i avvaktan på konkreta förändringsförslag avseende sjukförsäkringen.
            </seg>
            <seg n="b3b09986">
              En av de viktigaste frågorna för regeringen när den tillträdde
              i oktober 2006 var att minska det omfattande utanförskapet från
              arbetsmarknaden, som till stor del bestod av sjukfrånvaro. Det
              är min bedömning att rehabiliteringskedjan och de andra reformer
              som har genomförts sedan 2006 kraftfullt har bidragit till att
              den svenska sjukförsäkringen nu i de flesta avseenden fungerar
              mycket bättre.
            </seg>
            <seg n="09fe212a">
              Under de senaste åren har den totala sjukfrånvaron, liksom de
              regionala skillnaderna, minskat kraftigt. Flera utvärderingar
              har visat att rehabiliteringskedjans tidsgränser bidragit till
              en mer aktiv sjukförsäkring och till att människor snabbare kan
              komma tillbaka i arbete.
            </seg>
            <seg n="3961c90d">
              Samtidigt finns det alltid en risk att stora förändringar kan
              leda till att enskilda drabbas av orimliga och icke avsedda konsekvenser.
              En översyn har därför gjorts av regelverket, och en promemoria
              med förslag till vissa förändringar och justeringar av sjukförsäkringsreformen
              har nu remitterats till myndigheter och organisationer. Vi kommer
              därefter att utarbeta våra slutliga förslag.
            </seg>
          </u>
          <note type="speaker" n="6a691627">
            Anf. 63 EVA-LENA JANSSON (S):
          </note>
          <u who="Q3374622" xml:id="i-18fd307f1c2e5cf2-0" n="2ca70226">
            <seg n="49f742a3">
              Fru talman! Jag börjar med att tacka socialförsäkringsministern
              för svaret, även om jag naturligtvis inte är tillfreds.
            </seg>
            <seg n="f115066d">
              Regeringens hantering av sjukförsäkringen har inneburit att svårt
              sjuka personer utförsäkras från försäkringen. Flera fackförbund
              vittnar om hur svårt sjuka tvingas säga upp sig från sina jobb
              för att de inte klarar av att jobba heltid. Många av dem är inne
              i en rehabilitering. Några går kanske en utbildning men tvingas
              avbryta den på grund av dessa dogmatiska tidsgränser.
            </seg>
            <seg n="770eb32a">
              Regeringens politik har inneburit att medborgarnas tilltro till
              sjukförsäkringen har underminerats, och många oroas över hur deras
              anhöriga som är sjuka kommer att drabbas vid längre tids sjukdom.
              Trots upprepade löften både i valrörelsen och under hösten 2010
              att man skulle återkomma skyndsamt, alternativt under våren, till
              riksdagen med förslag om förändringar i sjukförsäkringen har regeringen
              inte agerat.
            </seg>
            <seg n="f671b96d">
              Först den 4 maj presenterade regeringen en promemoria, Översyn
              av sjukförsäkringen , som nu är ute på remiss. Den sista svarsdagen
              är den 1 juli 2011. Tidigare har det varit så när man genomförde
              förändringen av sjukförsäkringen att man inte lyssnade på remissinstanserna,
              så varför har man intresse av att lyssna nu? Det återstår att
              se om man verkligen kommer att bry sig.
            </seg>
            <seg n="8a7ceb95">
              Den tid som har angetts i medierna för när en eventuell förändring
              kan träda i kraft med dessa förslag är den 1 januari 2012. Det
              innebär att svårt sjuka kommer att fortsätta att utförsäkras.
              Då var min fråga om statsrådet var beredd att vidta snabba åtgärder.
              Svaret på frågan är nej. I svaret, fru talman, skriver statsrådet:
              Samtidigt finns det alltid en risk att stora förändringar kan
              leda till att enskilda drabbas av orimliga och icke avsedda konsekvenser.
            </seg>
            <seg n="d7784eed">
              Att bli utförsäkrad när man är sjuk borde betraktas som ganska
              orimligt. Om det är en icke avsedd konsekvens från regeringen
              vet inte jag, men det skulle jag vilja ha svar på. Var det en
              icke avsedd konsekvens att svårt sjuka människor skulle bli utförsäkrade?
            </seg>
            <seg n="22372326">
              Vissa justeringar skriver ministern också om i sitt svar, fru
              talman. Då undrar man: Räcker det verkligen med vissa justeringar?
              Det man kan säga är nämligen att tidsgränser som inte utförsäkrar
              men som ger stöd till individen kan vara bra. Visst är det bra
              med en arbetslivsintroduktion om man kan, och visst är det bra
              att få rehabilitering om man behöver det. Men behöver man för
              den skull nödvändigtvis utförsäkra människor? Måste de tvingas
              bli fattiga samtidigt? Det är den frågan vi har ställt oss, och
              vi tycker inte att det är rimligt.
            </seg>
            <seg n="df352ab6">
              Jag tycker egentligen inte att jag i detta svar från socialförsäkringsministern
              kan utläsa om han bryr sig om kritiken. Han skriver att stora
              förändringar kan leda till att enskilda drabbas, att det finns
              risk. Och vi ser fall på fall; vi träffar dem dagligen människor
              som drabbas svårt av denna försäkringsförändring. Jag undrar:
              Vilken värld lever vi i? Lever vi i helt olika världar? Träffar
              inte socialförsäkringsministern någon av de sjuka som utförsäkras
              och i dag inte får någon sjukersättning?
            </seg>
            <seg n="11d845a6">
              Jag skulle i alla fall vilja ha svar på frågan: Var det en icke
              avsedd konsekvens från regeringens sida att människor blev utförsäkrade
              trots att de uppenbarligen är sjuka?
            </seg>
          </u>
          <note type="speaker" n="c585654b">
            Anf. 64 FINN BENGTSSON (M):
          </note>
          <u who="Q5570168" xml:id="i-93181529bb142952-2" n="0aa2be1f">
            <seg n="52fc8c46">
              Fru talman! Jag tackar Eva-Lena Jansson för en återigen viktig
              interpellation på ett tema som vi tycker är väldigt viktigt att
              diskutera i denna kammare, nämligen sjukförsäkringen och sjukförsäkringens
              förändring till det bättre. Jag får även tacka statsrådet Ulf
              Kristersson för ett väldigt bra svar. Vi har i princip ute det
              förslag Eva-Lena Jansson eftersöker på remiss, och vi får naturligtvis
              vänta in remissinstanserna för att regeringen sedan ska kunna
              vidta de slutliga åtgärderna.
            </seg>
            <seg n="3d7c02f9">
              Fru talman! Mycket av resonemanget i interpellantens skriftliga
              och även muntliga framställning bygger dock på en tidsfaktor.
              Det kan tydligen inte gå tillräckligt fort för Eva-Lena Jansson.
              Det är naturligtvis så att det är grannlaga med viktiga försäkringssystem
              som sjukförsäkringssystemet att det också sker rättssäkert och
              på ett tryggt sätt så att det slutligen blir så bra som möjligt.
            </seg>
            <seg n="8db9dac7">
              Man får inte glömma bort historiken, där det var Eva-Lena Janssons
              förrförra partiledare Göran Persson som 2002 såg detta problem
              och formulerade i budgetpropositionen att ett kraftigt önskemål
              var en halvering av ohälsotalen fram till 2008. Det var alltså
              en tidsrymd som var ungefär samma som den som den borgerliga regeringen
              har arbetat med för att konkret lösa frågan.
            </seg>
            <seg n="268664ea">
              Där tillsattes också utredaren Anna Hedborg, tidigare socialdemokratisk
              socialförsäkringsminister, som kom fram till att just huvuddragen
              i de förslag som alliansregeringen lade fram var precis vad hon
              hade eftersökt. Intressant nog Eva-Lena Jansson tog upp att man
              nu från flera fackförbund skulle vittna om att det har blivit
              problem får man påminna om att LO året efter att Anna Hedborgs
              förslag lades fram, 2007, kommenterar det i något som heter Sjukas
              rätt till stöd . Där säger man att socialförsäkringsutredningen
              föreslog en tidsgräns i sjukförsäkringen och att man tror att
              det är rätt väg att gå för att göra omställningen central i försäkringen.
            </seg>
            <seg n="773d6167">
              Då ska man komma ihåg att LO i samma skrivelse föreslog att man
              skulle ha en bortre gräns på 15 månader som den maximala tiden
              man kunde ha rätt till sjukpenning. Vi har stannat på två och
              ett halvt år. Det förefaller alltså lite lustigt att dra fram
              den typen av historieskrivning som Eva-Lena Jansson gör, där både
              den tidigare socialförsäkringsministern Anna Hedborg i sitt förslag
              som utredare och även LO uppenbarligen har kommit med i princip
              ännu skarpare förslag än det regeringen har lagt fram.
            </seg>
            <seg n="2a281480">
              Nu har vi som sagt i närtid gjort ytterligare förändringar under
              en fullständigt rimlig tid där tre departement har jobbat under
              socialförsäkringsministerns ledning för att utröna både hur man
              ska göra förändringar så att de blir riktiga och så att även den
              mottagande parten på Arbetsförmedlingen kommer att kunna tillgodoses,
              och inte minst så att Finansdepartementet är med på den medfinansiering
              som krävs.
            </seg>
            <seg n="5516740f">
              Jag skulle egentligen vilja avsluta detta inlägg med att säga
              att hela denna reformering från tidiga socialdemokratiska toppföreträdare
              till nuvarande alliansföreträdare alltså har varit en process
              som ser ganska naturlig ut i tidsutdräkten. Här är det definitivt
              inte alliansregeringen som har legat på latsidan. Snarare är det
              så att man har legat väldigt passiv i sitt inledningsskede från
              socialdemokratin. Det var först 2002 man så att säga upptäckte
              problemet, som hade börjat många år tidigare.
            </seg>
            <seg n="b5987107">
              Vi får nu glädjas åt att vi har ett konkret förslag som är ute
              på remiss. Det bästa jag tycker att man kan göra från Socialdemokraternas
              sida är väl att också via sina organisationer, till exempel fackförbunden,
              kommentera detta förslag som förhoppningsvis kommer att leda till
              en slutlig lösning i närtid efter att vi har fått den sista remissomgångens
              svar inlämnade.
            </seg>
          </u>
          <note type="speaker" n="6ec5293a">
            Anf. 65 JASENKO OMANOVIC (S):
          </note>
          <u who="unknown" xml:id="i-1c52af41c0757ab8-25" n="ce68c704">
            <seg n="7f30da6f">
              Fru talman! Jag vill tacka ministern för svaret. Även om han
              inte ger något svar på frågan och även om han inte svarar någonting
              är det ändå ett svar, fru talman. Ministern säger att det omfattande
              utanförskap från arbetsmarknaden som fanns 2006 skulle man motverka
              genom att göra om sjukförsäkringen. Vilka ambitioner hade regeringen
              med att göra om försäkringen?
            </seg>
            <seg n="03479222">
              På s. 45 i regeringens finansplan kan man läsa om långsiktiga
              effekter av regeringens politik. Där finns en tabell där det står
              om förändringar i sjukförsäkringen som kommer att leda till att
              arbetskraften kommer att öka med 30 000 personer. Men regeringen
              själv säger att sysselsättningen kommer att öka med bara 5 000
              personer. Det är det vi ser i dag i det som ministern kallar för
              enskilda fall. Det är det vi ser, skillnaden. 25 000 personer
              skickas rakt ut i arbetslöshet, längst bak i kön. Vi har en arbetslöshet
              i dag på 380 000 personer. Där finns personer som kommer från
              sjukförsäkringen där man har bedömt deras arbetsförmåga på en
              fiktiv arbetsmarknad, inte den reala arbetsmarknaden, inte anpassad
              till den efterfrågan som finns utifrån den arbetsförmåga de har
              utan till en fiktiv arbetsmarknad. Kan du röra på fingret kan
              du trycka på knappen, och då får du gå ut på arbetsmarknaden.
            </seg>
            <seg n="fb0e697b">
              En sådan bedömning har lett till att de så kallade enskilda fallen,
              som vi dagligen kan läsa om i medier, hamnar längst bak i kön,
              i arbetslöshet, en del utan försäkring, utan någon inkomst alls.
              Socialbidragen, försörjningsstöd som det nu heter, har ökat bland
              den här gruppen enormt mycket.
            </seg>
            <seg n="da050f35">
              Nu ska regeringen rätta till det så att man, efter det förslag
              som regeringen har lagt fram, bara delvis blir beroende av försörjningsstöd.
              Det är en komplettering, och det är en liten grupp som kommer
              att omfattas.
            </seg>
            <seg n="e79fe271">
              Frågan är: Vad har man tänkt med det här? Hur har man tänkt?
              Det är inte enskilda fall som det berör, utan det rör tusentals
              människor som i åratal har betalat sociala avgifter, som i åratal
              jobbat och investerat i samhället. Men nu när de behöver samhället
              drar sig samhället undan och säger: Nej, ni får vända er till
              socialen för eventuellt socialbidrag. Varför det? Därför att man
              inte har någon arbetsförmåga, man är sjuk. Då får man vända sig
              till socialen för att få bidrag.
            </seg>
          </u>
          <note type="speaker" n="cf77812c">
            Anf. 66 Statsrådet ULF KRISTERSSON (M):
          </note>
          <u who="unknown" xml:id="i-1c52af41c0757ab8-26" n="ce68c704">
            <seg n="7335015d">
              Fru talman! Vi tycker antagligen olika. Det är lite svårt att
              utläsa vad ni egentligen tycker. Att ni är mot allt vi har gjort
              har jag förstått. Det brukar ni påpeka från talarstolen. Det hade
              varit roligare att ha en diskussion om ni på allvar sade vad ni
              själva tyckte i stället nu när ni inte längre tycker vad ni tyckte
              förr. Ni tycker inte att de problem som fanns förr och som det
              då var angeläget att göra någonting åt längre är viktiga. Ni tycker
              att de som har gjort ungefär det som ni i era recept föreslog
              då men som ni inte längre får göra har fel. Men ni har ingen annan
              ståndpunkt i stället.
            </seg>
            <seg n="177de0d3">
              Man kan hålla på med en sådan pingpongsmatch om man tycker att
              det är roligt. Det hade varit meningsfullare att ha en diskussion
              där ni beskrev exakt vilka förändringar ni vill se, exakt vilka
              människor ni tycker ska ställas bredvid och inte inkluderas, exakt
              vilka tidsgränser ni vill ta bort och exakt vilka människor som
              ska förtidspensioneras trots att de kan arbeta. Den debatten kan
              jag inte föra utan medsamtalare.
            </seg>
            <seg n="8073075d">
              Interpellationen handlar inte om detta; den handlar om ordningsfrågor.
              Den handlar om: När har vi kommit tillbaka med vad? Jag trodde
              att det hade blivit ganska klart. Men jag kan rekapitulera vad
              vi har sagt. Vi sade ungefär den 6 oktober att vi kommer att återkomma
              i närtid med förslag till justeringar inom ramen för genomförd
              reform. Vi sade kanske någon vecka senare att vi räknar med att
              det sker under våren 2011. Den 4 maj står det här, men jag tror
              att det var den 11 maj som vi gjorde detta. Det kallar vi för
              våren.
            </seg>
            <seg n="1f51ced7">
              Tågordningen brukar vara sådan att man skickar saker på remiss
              om de innehåller viktiga förslag till förändringar. Därefter skriver
              regeringen en proposition som går till riksdagen för sedvanlig
              behandling innan en ny lag träder i kraft. Detta är ganska normalt.
              Jag vet inte vilket sätt interpellanten har tänkt att det ska
              gå till på i stället. Att man skulle kringgå alla dessa regelverk,
              strunta i proposition, strunta i riksdagsbeslut, strunta i remissbehandling?
              Det är inte så vi driver frågorna framåt.
            </seg>
            <seg n="5855fc2f">
              I grund och botten handlar det dock inte om ordningsfrågor. Det
              handlar om att ni är missnöjda med den reform som vi har genomfört.
              Ni är missnöjda med de justeringar i reformen som vi har föreslagit.
              Men ni vill inte berätta vad ni vill göra i stället. Diskussionen
              blir inte meningsfull förrän ni på allvar berättar om ni vill
              riva upp tidsgränserna och återgå till det gamla eller om ni har
              detaljerade förslag till förändringar av våra justeringar som
              vi kan diskutera här i kammaren och på andra ställen. Innan det
              händer kan vi naturligtvis diskutera ordningsfrågor i kammaren,
              men jag tror inte att det gör saker så mycket bättre.
            </seg>
          </u>
          <note type="speaker" n="d8e898c3">
            Anf. 67 EVA-LENA JANSSON (S):
          </note>
          <u who="Q3374622" xml:id="i-18fd307f1c2e5cf2-1" n="2ca70226">
            <seg n="314d3541">
              Fru talman! Den här debatten kan bli hur fånig som helst om man
              inte håller sig till det vi egentligen diskuterar.
            </seg>
            <seg n="de5b2fef">
              Jag ställde en fråga: Vad är en icke avsedd konsekvens av att
              sjuka utförsäkras på grund av dogmatiska tidsgränser? Jag hade
              hoppats på svar på det från statsrådet.
            </seg>
            <seg n="0ce6a2b2">
              När människor som är sjuka utförsäkras därför att det finns en
              tidsgräns, inte därför att de har slutat att vara sjuka, tycker
              vi att det är fel. Tidsgränser som innebär stöd, utbildning och
              rehabilitering är bra. Tidsgränser som gör att sjuka utförsäkras
              utan att de har blivit friska är dåligt. Det får till effekt att
              människor inte blir friska. De blir möjligtvis fattigare. Men
              att de skulle hjälpas av dogmatiska tidsgränser som gör att de
              inte får någon ersättning trots att de är för sjuka för att arbeta
              är någonting jag inte kan begripa det logiska i.
            </seg>
            <seg n="9248d21f">
              65 procent av dem som har blivit utförsäkrade har återgått till
              sjukförsäkringen. Är det en framgång? Är det en succé? Det tycker
              jag att statsrådet skulle kunna svara på.
            </seg>
            <seg n="f1c67f0f">
              Björn Johnson, som är en av de ledande forskarna på området i
              Sverige, beskriver regeringens förändringar, det som statsrådet
              har propagerat för och tycker är jätteviktigt och som Finn Bengtsson
              håller med om ska bli så mycket bättre, som rent kosmetiska förändringar.
            </seg>
            <seg n="5fef0cb7">
              Ulf Kristerssons företrädare, Cristina Husmark Pehrsson, var
              ganska tydlig med en sak: Avsikten med den försämrade sjukförsäkringen
              var att den skulle finansiera bland annat sänkta skatter. Det
              var så man skulle kunna få in pengar i systemet. Jag tycker att
              det är bra med tydliga ministrar, för då vet man åtminstone vad
              de står för. Nu säger ministern att det kanske har drabbat någon
              enskild när vi vet att människor drabbas hårt varje dag, när vi
              vet att Försäkringskassans handläggare säger att systemet är fyrkantigt.
            </seg>
            <seg n="8987d2ae">
              Jag har ett svar från en läkare som jag tänker överlämna till
              statsrådet angående de föreslagna förändringarna och vad som är
              skäligt och oskäligt och hur man kan uppleva det, så att statsrådet
              kan få en insikt från en annan läkare än en partikamrat.
            </seg>
            <seg n="a05428e1">
              Jag skulle vilja ha svar, fru talman, på min fråga. Man skriver
              i svaret:
            </seg>
            <seg n="6bdfd180">
              Samtidigt finns det alltid en risk att stora förändringar kan
              leda till att enskilda kan drabbas av orimliga och icke avsedda
              konsekvenser. Det vore viktigt att få reda på: Vad är icke avsedda
              konsekvenser? Är det att sjuka ska utförsäkras trots att de uppenbarligen
              är sjuka därför att regeringen har bestämt att det ska finnas
              fasta tidsgränser som gör att människor trillar ut? Är det en
              icke avsedd konsekvens att människor som befinner sig i arbetslivet
              men som inte har uppnått 100 procent fast de är på väg, de rehabiliteras
              på väg tillbaka till jobbet, de har gått från 25, 50 upp till
              75 procent når en tidsgräns och inte får någon sjukersättning
              längre? Då uppmanas de att söka jobb på arbetsmarknaden. Det är
              svårt att lämna det 75-procentiga jobbet med mindre än att man
              säger upp sig.
            </seg>
            <seg n="14e87143">
              Är det en vinst för samhället att personer som kan jobba 75 procent
              på ett företag tvingas lämna de kanske är nyckelpersoner på företaget
              för att ställa sig sist i Arbetsförmedlingens kö och försöka söka
              ett nytt jobb, trots att de uppenbarligen inte har hundra procent
              arbetsförmåga? Vad är vinsten med ett sådant system? Jag har jättesvårt
              att se det, men det vore intressant om statsrådet kunde beskriva
              det för mig.
            </seg>
          </u>
          <note type="speaker" n="2d67c117">
            Anf. 68 FINN BENGTSSON (M):
          </note>
          <u who="Q5570168" xml:id="i-93181529bb142952-3" n="0aa2be1f">
            <seg n="c9e88f19">
              Fru talman! Debatter kan ibland bli hur fåniga som helst, men
              vi måste hålla oss till riktiga siffror. Här nämner Eva-Lena Jansson
              en siffra som inte stämmer med de siffror som Försäkringskassan
              och Arbetsförmedlingen förmedlade den 28 februari. Det är de senaste
              siffror vi har på vad det egentligen handlar om, de som har uppnått
              tvåochetthalvtårsgränsen för att sedan prova arbetslivsintroduktion
              alternativt återgå i sjukförsäkringen eller faktiskt stanna kvar
              i sjukförsäkringen.
            </seg>
            <seg n="5ea13aef">
              Siffror säger att det handlade om 45 011 personer fram till tredje
              kvartalet 2010. Av dem var det 24 procent, alltså en fjärdedel,
              som inte gick över från sjukförsäkringen utan fortsatte att vara
              förlängt sjukskrivna. Av dem som sedan hamnade i ALI, 76 procent,
              var det 43 procent som sedan visade sig återvända till sjukförsäkringen,
              men 57 procent stannade kvar i Arbetsförmedlingens regi, det vill
              säga att det är upp till 12 procent, 3 472 personer, som har fått
              arbete. Vill man då i stället, som Jasenko Omanovic säger, att
              de ska vara sjukskrivna, att de inte ska arbeta? Vad är det för
              lösning på ett problem att dra slutsatsen att människor som faktiskt
              har arbetsförmåga i stället ska vara långtidssjukskrivna med den
              stora sannolikheten att de passivt övergår i förtidspension? Det
              var ju detta som var den inhumana situationen.
            </seg>
            <seg n="baba568f">
              Slutligen stämmer inte heller siffran för det gigantiska ekonomiska
              bistånd som utbetalades från kommunerna, Jasenko Omanovic. Här
              har SKL själva tagit fram uppgifter från tre kommuner. De visar
              att det är marginella ökningar, under 1 procent, av den totala
              kostnaden för ekonomiskt bistånd i kommunerna som kan hänföras
              tillbaka till det som då sades vara det som skulle komma från
              sjukförsäkringen.
            </seg>
            <seg n="180c49fc">
              Siffror är viktiga, men de ska vara korrekta.
            </seg>
          </u>
          <note type="speaker" n="47770318">
            Anf. 69 JASENKO OMANOVIC (S):
          </note>
          <u who="unknown" xml:id="i-1c52af41c0757ab8-27" n="ce68c704">
            <seg n="7870a080">
              Fru talman! Det är väldigt intressant nu när Finn Bengtsson kommer
              med kommentarer. Siffror och framför allt statistik kan man drunkna
              i om man använder dem fel.
            </seg>
            <seg n="e4951095">
              Jag tycker att det är anmärkningsvärt när Finn Bengtsson använder
              siffror för att säga att jag nu har sagt i debatten att man ska
              vara sjukskriven, att man inte ska gå till Arbetsförmedlingen
              över huvud taget utan fortsätta att vara sjukskriven.
            </seg>
            <seg n="20aff642">
              Det som jag har synpunkter på är att samhället sviker människor
              som är sjuka och saknar arbetsförmåga genom att skicka dem till
              Arbetsförmedlingen och en fiktiv, påhittad, arbetsmarknad. Det
              är det som är min synpunkt, inte att man ska fortsätta att vara
              sjukskriven.
            </seg>
            <seg n="1ff2ebbc">
              Har man möjlighet att komma tillbaka till arbetsmarknaden ska
              man förstås göra det. Men problemet är att i er rehabiliteringskedja,
              som det heter, saknas ett moment, och det är rehabiliteringen.
              Vi är missnöjda med den här reformen, därför att det som saknas
              är rehabilitering i rehabiliteringskedjan. Och, som sagt, 65 procent
              av dem som utförsäkras kommer tillbaka till sjukförsäkringen.
            </seg>
          </u>
          <note type="speaker" n="f8136f26">
            Anf. 70 Statsrådet ULF KRISTERSSON (M):
          </note>
          <u who="unknown" xml:id="i-1c52af41c0757ab8-28" n="ce68c704">
            <seg n="2fcbcfe0">
              Fru talman! Jag upplever ärligt talat att vi har varit ganska
              tydliga i den här processen med både vad som har varit avsikten
              med reformen och att vi står för dessa avsikter fullt ut. Men
              vi har också sett bekymmer med reformen som vi vill göra något
              åt.
            </seg>
            <seg n="f957d7d0">
              Att det är bra med tidsgränser har vi aldrig tvivlat på en sekund.
              Det är inget misstag. Tidsgränser är bra. Det finns övertygande
              resonemang i den största enskilda utredning som gjorts någon gång
              i Sverige av de här frågorna som återkopplar till den ursprungliga
              idén bakom hela sjukförsäkringen: Det är en omställningsförsäkring
              tillbaka till arbete eller, för en inte oväsentlig grupp människor,
              till förtidspensionering. Båda sakerna är helt legitima.
            </seg>
            <seg n="55a90487">
              Rehabiliteringskedjan är bra. Att det är bråttom är bra. Att
              det finns stöd och hjälp på vägen tillbaka är bra. Allt detta
              är bra. Jag trodde inte att jag skulle behöva säga det här. Vi
              står bakom detta och har gjort det hela tiden. Vi har aldrig tvivlat
              ett ögonblick på detta. Men vi har ändå velat säga att vi ser
              andra brister. Om du läser den i och för sig ganska långa men
              dock läsbara och läsvärda departementsskrivelsen kommer du att
              se vad vi menar med brister. Att människor föll mellan stolarna
              var en uppenbar brist. Att människor fick för sent stöd från Arbetsförmedlingen
              var en uppenbar brist. Att en del nollklassades som tidigare hade
              haft tidsbegränsad sjukersättning och tvingades gå till socialtjänsten
              var en uppenbar brist. Vi beskriver bristerna fullödigt och vad
              vi vill göra för att göra något åt dessa.
            </seg>
            <seg n="a0c0c6d2">
              Det råder ingen tvekan om vad vi menade var brister, vad som
              var nackdelar och vilka felaktigheter som har drabbat människor,
              samtidigt som vi står upp för en krävande kärv reform som innebär
              att människor ska få största möjliga hjälp att komma tillbaka
              till arbete. Ingen kan leva i osäkerhet om vad våra avsikter var
              med detta.
            </seg>
            <seg n="bed3997a">
              Det framskymtar ändå i diskussionen här att ni är så fundamentalt
              missnöjda med hela reformen att ni antydningsvis berättar vad
              ni vill. Ni vill uppenbarligen att fler ska förtidspensioneras
              av arbetsmarknadsskäl. Det är ju innebörden av det som sägs här.
              Människor som uppenbarligen har arbetsförmåga men som inte kan
              jobba just nu borde få sjukersättning, tyckte jag nämndes alldeles
              nyss här. Då vill jag bara veta: Hur många ska förtidspensioneras
              fast de inte för all framtid saknar arbetsförmåga? Ska vi tillbaka
              till 73 000 eller bara 60 000 eller 50 000? Om ni väljer bara
              50 000, vad ska i så fall hända med de 23 000 däremellan som även
              ni skulle välja att inte förtidspensionera? Var går er gräns,
              hur ser er logik ut och hur ser er moral ut när ni begär att några
              människors arbetsförmåga ska prövas och helst vill förtidspensionera
              bort andra? Hur ser idén ut om ni inte vill ha det som vi har
              det i dag?
            </seg>
            <seg n="6d433d3e">
              Ni vill ta bort tidsgränser, oklart vilka men några. Det finns
              inte så många. 180-dagarsprövningen mot hela arbetsmarknaden som
              innebär att människor ibland kan tvingas att ta det tuffa beslutet
              att göra något annat i sitt yrkesliv än vad de från början hade
              tänkt sig, därför att det finns en annan förmåga som vi och människor
              själva vill använda ska den bort? Eller ska ettårsgränsen eller
              tvåochetthalvtårsgränsen bort? Och om någon ska bort, vad ska
              hända i stället? Om man inte ska kunna vara evigt sjukskriven,
              vilka tidsgränser tycker ni då ska då finnas kvar? Det skulle
              ändå pigga upp diskussionen en smula om vi visste vad vi pratar
              om för något.
            </seg>
            <seg n="edaafaad">
              Allt detta är legitima frågor att diskutera. Man kan tycka genuint
              olika om detta. Min poäng är inte att raljera över ståndpunkterna.
              Jag tycker inte så. Det var inte tanken från början bakom den
              svenska sjukförsäkringen, som inte minst ni var med och skapade
              i Sverige. Det blev så oavsiktligt när ni tog bort alla tidsgränser
              utan några beslut. De gled i väg.
            </seg>
            <seg n="9d30aa26">
              Med den förra utredningen som grund återinförde vi tydliga tidsgränser.
              Vill ni ta bort dem återgår det till 70-talets tradition i Sverige.
              Men säg då det!
            </seg>
          </u>
          <note type="speaker" n="9336ee20">
            Anf. 71 EVA-LENA JANSSON (S):
          </note>
          <u who="Q3374622" xml:id="i-18fd307f1c2e5cf2-2" n="2ca70226">
            <seg n="209547a2">
              Fru talman! Nu blev Ulf Kristersson lite tydligare. Det uppskattar
              jag. Men Ulf Kristersson har fortfarande inte svarat på frågan
              om det är en orimlig och icke avsedd konsekvens att sjuka människor
              utförsäkras och ställs utan ersättning.
            </seg>
            <seg n="f07ef5e0">
              Är det en orimlig och icke avsedd konsekvens att människor som
              enligt Arbetsförmedlingen och sina läkare uppenbarligen inte har
              arbetsförmåga, som är så svårt sjuka att de inte ens tar sig i
              väg utanför sitt hem? Jag anser att det är en orimlig konsekvens.
              Jag vet inte om den var icke avsedd från regeringens sida. Det
              är därför jag har ställt frågan vid upprepade tillfällen.
            </seg>
            <seg n="bf908d97">
              Det är värt att poängtera att den förra socialdemokratiska regeringen
              20022006 inledde ett arbete. Det är på sin plats att regeringen
              pekar på att sjuktalen sjönk. Ingen i den här kammaren vill att
              människor ska förtidspensioneras om de kan arbeta.
            </seg>
            <seg n="ba9daf67">
              Det är att använda sig av en fiktiv arbetsmarknad om att trycka
              på en knapp någonstans i världen uppfattas som ett arbete åt någon
              person som ligger i sitt hem och behöver hjälp att ta sig ut till
              denna knapp. Om det är alternativet är det orimligt.
            </seg>
            <seg n="c5ba56d1">
              Vi har talat om att tidsgränser är viktiga och bra om man inte
              använder tidsgränserna för att utförsäkra sjuka personer som uppenbarligen
              är alldeles för sjuka för att kunna arbeta. Den största kritiken
              mot systemet är att det är en fyrkantighet och att man inte tittar
              på individer.
            </seg>
            <seg n="afb1f23e">
              Man har bestämt sig för att alla är lika. Efter 180 dagar är
              alla lika, och efter 300 dagar är alla lika, och så vidare. Det
              är den stora kritiken vi har.
            </seg>
          </u>
          <note type="speaker" n="c3244d95">
            Anf. 72 Statsrådet ULF KRISTERSSON (M):
          </note>
          <u who="unknown" xml:id="i-1c52af41c0757ab8-29" n="ce68c704">
            <seg n="501e8ad7">
              Fru talman! Om man har en tidsgräns som ytterst markerar att
              två och ett halvt år är maximal tid i sjukförsäkringen är det
              inte något misstag att det finns människor som lämnar sjukförsäkringen
              efter två och ett halvt år, om man inte därmed underkänner hela
              det arbete som Försäkringskassan gör att bedöma människors rätt
              till förtidspension.
            </seg>
            <seg n="c5ea8d17">
              Det kan man göra och säga att människor automatiskt borde förtidspensioneras.
              Men om man säger att det finns en seriös prövning för förtidspension
              och att det finns människor som nu inte kan arbeta men där det
              vore fel att avskriva varje möjlighet till senare arbete på någon
              del av den svenska arbetsmarknaden ska man inte förtidspensionera
              av den anledningen.
            </seg>
            <seg n="d94b5051">
              Hela idén är att få hjälp av Arbetsförmedlingen att hitta någon
              form av väg som leder närmare arbetsmarknaden. Om ni i grund och
              botten misstror idén och att människor inte får förtidspension
              fast de borde få det, säg då det åtminstone. Det kan man också
              diskutera.
            </seg>
            <seg n="b61e4aeb">
              Jag tror att det är en fundamental förutsättning för en fungerande
              sjukförsäkring att man bestämmer sig för att så långt det över
              huvud taget är möjligt ska människor få hjälp att komma tillbaka
              till samma arbete, till ett annat arbete på samma arbetsplats,
              till något arbete på den vanliga arbetsmarknaden eller ytterst
              till någon arbetsuppgift på den samlade svenska arbetsmarknaden
              inklusive skyddade, subventionerade och anpassade arbeten.
            </seg>
            <seg n="3de242ce">
              Det är vad vi talar om. Vi talar inte om några fiktiva låtsasjobb
              någonstans i världen. Det står inte i någon instruktion någonstans.
              Det handlar om riktiga arbeten på den vanliga arbetsmarknaden
              med normalt förekommande arbeten i första hand och för det andra
              om människor som kan arbeta i ett skyddat arbete med speciella
              förutsättningar eller med lönesubventioner. Den möjligheten tycker
              inte jag ska underskattas.
            </seg>
          </u>
          <note n="c0fc1ad1">
            Överläggningen var härmed avslutad.
          </note>
          <note n="75cfeb6b">
            14 § Svar på interpellation 2010/11:385 om Försäkringskassans
            servicekontor
          </note>
          <note type="speaker" n="cd120a6a">
            Anf. 73 Statsrådet ULF KRISTERSSON (M):
          </note>
          <u who="unknown" xml:id="i-0e77ecf7f99f327d-0" n="ce68c704">
            <seg n="992e71fa">
              Fru talman! Marie Nordén har frågat mig vilka åtgärder jag har
              vidtagit för att riksdagens beslut ska ge effekt på Försäkringskassans
              organisation och service i hela landet. Marie har även frågat
              mig hur jag avser att utifrån mitt ansvarsområde göra statlig
              myndighetssamverkan långsiktigt hållbar.
            </seg>
            <seg n="e6165161">
              Som svar på dessa frågor vill jag hänvisa till ett uppdrag som
              regeringen beslutade den 12 maj 2011, S2011/4945/SF. Beslutet
              innebär att Försäkringskassan ges i uppdrag att genomföra en djupgående
              analys av hur myndighetens olika kundgruppers och medborgarnas
              servicebehov av Försäkringskassans tjänster kan tillgodoses ändamålsenligt
              och långsiktigt. Behovet av tillgänglighet till Försäkringskassan
              lokalt ska analyseras särskilt liksom hur Försäkringskassan säkrar
              möjligheten till en viss grad av fysiska personliga möten med
              medborgare. Försäkringskassan ska senast den 16 april 2012 presentera
              en långsiktig lösning för hur myndigheten ska möta de försäkrade
              och medborgarna genom olika kanaler, såväl fysiska som på elektronisk
              väg.
            </seg>
            <seg n="10c30cb0">
              I avvaktan på att Försäkringskassan genomför den analysen och
              att den långsiktiga lösningen presenterats ges Försäkringskassan
              i uppdrag att avvakta med att verkställa den åtgärd i myndighetens
              handlingsplan som handlar om att dra sig ur den servicesamverkan
              som i dag sker vid de så kallade servicekontoren och serviceplatserna.
            </seg>
            <seg n="68131e9c">
              Försäkringskassans redovisning av uppdraget som beslutades den
              12 maj och Statskontorets redovisning av regeringsuppdraget att
              ta fram ett samlat underlag om myndigheternas service i samverkan,
              S2011/3603/SFÖ, kommer att utgöra underlag för regeringens fortsatta
              hantering i frågan om Försäkringskassans lokala närvaro och statlig
              myndighetssamverkan.
            </seg>
          </u>
          <note n="f3c6e253" type="speaker">
            Anf. 74 MARIE NORDÉN (S):
          </note>
          <u who="Q3373142" xml:id="i-37d3ed7d1e3a8241-0" n="ce68c704">
            <seg n="1f65ea5a">
              Fru talman! Jag får tacka ministern för svaret. Det är positivt
              att regeringen till slut valde att följa riksdagens tillkännagivande
              om Försäkringskassans lokala närvaro och planerna på att avveckla
              servicen i gles- och landsbygd. När jag först skrev interpellationen
              var inte så fallet. Jag träffade många som var oroliga över den
              försämrade servicen som Försäkringskassans planer skulle ha inneburit.
            </seg>
            <seg n="1f0890f5">
              Det är positivt att regeringen har tillsatt en översyn som Försäkringskassan
              nu har att göra för att se över tillgängligheten ute i landet.
              Men det är beklagligt att det ändå får bli en sådan situation
              som när Försäkringskassan på eget bevåg bröt sig ur det som egentligen
              ska betraktas som en helhet när det gäller att titta på servicen
              från statliga myndigheter i gles- och landsbygd.
            </seg>
            <seg n="50348712">
              Om vi ska ha en fungerande servicesektor och servicekontor för
              statliga myndigheter i hela landet krävs det att statliga myndigheter
              samverkar. Det måste ske och den samverkanstanken måste finnas
              ända från Regeringskansliet och departementen ned till de respektive
              myndigheter vi talar om.
            </seg>
            <seg n="694f185c">
              Det är också olyckligt att situationen med bland annat avvecklandet
              av lokala servicekontor för Försäkringskassans del uppstod över
              huvud taget. Det har inneburit en oro för medborgare som undrat
              över hur deras kontakt med Försäkringskassan ska fungera i framtiden
              och en oro för personalen som inte vetat hur dess situation skulle
              se ut eller om arbetet skulle finnas kvar över huvud taget. Det
              har krävt tid och energi från kommunala företrädare för att mobilisera
              för att Försäkringskassans planer inte skulle bli verklighet.
              Allt detta hade vi kunnat vara utan.
            </seg>
            <seg n="75dea66a">
              Det är beklagligt att inte regeringen agerade eller reagerade
              när man tog del av Försäkringskassans planer och att inte regeringen
              tydligare genom till exempel regleringsbrevet slog fast vikten
              av det regionalpolitiska ansvaret som av tradition har funnits
              väldigt länge i regleringsbrev till våra myndigheter.
            </seg>
            <seg n="dc5cbb98">
              Det är inte första gången jag debatterar den lokala servicen
              från myndigheter med företrädare för den borgerliga regeringen.
              Den förra mandatperioden drev Odell frågan om att ersätta lokala
              kontor för Skatteverket, Försäkringskassan och Arbetsförmedlingen
              med lokala servicekontor.
            </seg>
            <seg n="6c7afaaf">
              Vi hade en reell diskussion om det då. En oro fanns ute i landet,
              en besvikelse över att man förlorade lokala arbetstillfällen och
              en undran om hur servicen skulle se ut i framtiden. Men Odell
              drev på frågan. Fram till i vår har den allmänna uppfattningen
              varit att servicekontoren varit regeringens tydliga linje.
            </seg>
            <seg n="7bb3c6ed">
              Jag vill därför ha ett klargörande av statsrådet vad gäller servicekontorens
              framtid. Vad innebär Statskontorets uppdrag? Ligger den i linje
              med regeringens tidigare linje om lokala servicekontor och ligger
              den fast? Eller håller regeringen på att ompröva frågan om myndigheters
              service i gles- och landsbygd?
            </seg>
          </u>
          <note type="speaker" n="a68e69a2">
            Anf. 75 FINN BENGTSSON (M):
          </note>
          <u who="Q5570168" xml:id="i-1eb7301782f8070a-0" n="0aa2be1f">
            <seg n="25fe152e">
              Fru talman! Jag får tacka för interpellationen och även tacka
              statsrådet för ett uttömmande svar.
            </seg>
            <seg n="44efa764">
              Det är kanske lite besvärande att diskutera en motion som enligt
              vad jag kan se är diarieförd dagen efter att regeringen fattat
              det slutliga beslut som löste ut hela det problem som denna interpellation
              handlar om. Det blir lite grann som att koka soppa på en spik,
              fru talman, när man ska göra ett nummer av någonting som redan
              är löst.
            </seg>
            <seg n="96578175">
              Det förtjänar ändå att beskriva historiken. Jag sitter själv
              i socialförsäkringsutskottet och var till skillnad från interpellanten
              med på det enhälliga tillkännagivandet så jag vet historiken.
              Innan årsskiftet lades det fram en budget för bland annat de besparingar
              myndigheterna har att rätta sig efter där det inte fanns någon
              skillnad mellan Socialdemokraterna och alliansregeringen.
            </seg>
            <seg n="1117a7ee">
              Försäkringskassan lämnade då på regeringens uppdrag den 28 februari
              alltså precis i slutet på februari en redogörelse för hur man
              vill lösa uppgiften. Efter detta diskuterade vi saken inom utskottet
              efter att ha hört kassans ledning. Man förde definitivt samma
              diskussioner på Regeringskansliet, vilket ledde till att vi den
              14 april fattade detta enhälliga beslut om ett tillkännagivande.
              Knappt en månad därefter fattade regeringen det slutgiltiga beslutet.
            </seg>
            <seg n="b7c300cf">
              Man gick alltså från ax till limpa på kortare tid än två och
              en halv månad. Fortare kan man inte göra en sådan här process
              på ett rättssäkert sätt med mindre än att om interpellanten antyder
              det att de som vi högaktar i Sverige, de självständiga myndigheterna,
              ska toppridas av politiker i parti och minut.
            </seg>
            <seg n="d34b3c84">
              Detta är en process som har skett på ett synnerligen gediget
              sätt för att komma åt ett problem. Alla myndigheter kan naturligtvis
              komma fram till lösningar som vi som politiker har synpunkter
              på. Men vi måste också respektera myndigheternas självständiga
              uppdrag och lösningar på problemen innan vi kastar oss över och
              desavouerar det hela.
            </seg>
            <seg n="4718c6eb">
              Man ska också komma ihåg att det under denna process har varit
              en vårbudget där Socialdemokraterna, om de nu verkligen ville
              lösa ut detta ekonomiskt, i sin tilläggsbudget hade kunna föreslå
              mer medel till myndigheten. Den kände ju här av ett sparbeting
              som vi var överens om tidigare. Men sådana medel fanns inte anvisade.
            </seg>
            <seg n="ffebbaca">
              Fru talman! Det blir ganska ihåligt att stå och argumentera för
              en sådan här interpellation. Men vi kan väl använda tiden till
              att få höra lite grann om Statskontorets framtida uppdrag. Det
              är ju trots allt den viktiga långsiktiga lösningen. Även där har
              regeringen från Socialdepartementet tagit ett initiativ som jag
              med spänning väntar på att få höra socialministern lägga ut texten
              om.
            </seg>
          </u>
          <note n="1320bb4b" type="speaker">
            Anf. 76 GUNNAR ANDRÉN (FP):
          </note>
          <u who="Q5556677" xml:id="i-73a50785969c6417-0" n="0aa2be1f">
            <seg n="fbd69e51">
              Fru talman! Hur samhällsservicen till de enskilda medborgarna
              ser ut runt om i landet är en intressant fråga. Men man ska också
              komma ihåg att redan i morgon är i dag i går. Samhällsorganisationen
              genomgår alltid stora förändringar. Jag har själv bott i orter
              som Viskafors, Bjärred och numera i Stocksund. Jag noterar att
              alla dessa orter en gång i tiden har haft apotek, järnväg, polisstation,
              post och försäkringskassa. Alla kanske inte har haft arbetsförmedlingar,
              men de har haft bibliotek och så vidare.
            </seg>
            <seg n="5533d3eb">
              Marie Nordén säger att just indragandet av alla Försäkringskassans
              servicekontor innebär försämrad service. Jag räknade nyss upp
              en lång rad saker, fru talman, som har försvunnit från dessa orter
              och från många andra orter också. Man måste ställa sig frågan:
              Hade det varit bra om vi inte hade vidtagit några åtgärder på
              alla dessa områden? Hade det varit bra om vi hade varit kvar i
              gårdagens samhälle? Skulle servicen, som Marie Nordén säger, ha
              varit bättre?
            </seg>
            <seg n="37991ff7">
              Jag vill påstå att det finns en sak som vi har lärt oss under
              både denna regering och den förra. Marie Nordén nämnde till exempel
              Skatteverket. Jag har själv varit med i skatteutskottet om att
              se till att tyvärr dra in ett antal arbetsplatser. Men när man
              tittar på en sådan sak som just betalning av skatter vill jag
              påstå att modern teknik har gjort att servicen till de enskilda
              deklaranterna har förbättrats enormt trots att vi har dragit in
              ett stort antal kontor.
            </seg>
            <seg n="85234756">
              Det finns andra saker, fru talman, som jag tycker är viktigare
              än detta. En sak som är otroligt viktig är att vi har ett ordentligt
              brandförsvar som täcker hela landet. Man kan tycka att det inte
              brinner så ofta. Men när det brinner måste brandförsvaret vara
              i närheten. Det andra är sjukvården, som måste vara tillgänglig
              över hela landet.
            </seg>
            <seg n="2d5d130a">
              Men i grund och botten har modern teknik gjort att man till och
              med kan undvara bensinstationer på en del håll. Jag säger inte
              att det underlättar för alla, men ändå. Livsmedelsbutiker är en
              annan sak där den moderna tekniken har hjälpt till. Vi kan göra
              storköp och allt möjligt. Sjukvården är, som jag ser det, undantaget
              detta. Där, liksom för brandkåren, finns en tidsaspekt.
            </seg>
            <seg n="0b52ff5e">
              Om man skulle dra Marie Nordéns tankegång längst ut kan man fråga
              sig om också Pensionsmyndigheten ska finnas på varje ort i detta
              land. Det är helt orimligt. Vi måste använda modern teknik. Ska
              bilprovningen finnas på varje ställe? På hur många ställen vill
              man inte ha fler systembolag? Svenska Spel kanske ska ha ett obligatoriskt
              spelkontor? Nej, så är det inte.
            </seg>
            <seg n="df46fbdb">
              Men jag håller med Marie Nordén i den viktiga fråga som hon också
              ställde: Hur ska staten vara organiserad för att vi ska få just
              denna service till de enskilda medborgarna så att de lättast kan
              komma i kontakt med den? Jag vill påstå att det inte alltid betyder
              att servicen ska finnas på varje ort i varje del av landet. Vi
              måste använda ny teknik och nytt tänkande. Inte ens Tullverket
              behövs längre på varje plats, minsann.
            </seg>
          </u>
          <note type="speaker" n="fa8fea27">
            Anf. 77 JASENKO OMANOVIC (S):
          </note>
          <u who="unknown" xml:id="i-1c52af41c0757ab8-30" n="ce68c704">
            <seg n="edb23a6d">
              Fru talman! Jag var egentligen på väg ut ur kammaren när jag
              hörde Finn Bengtsson berätta om händelser i utskottet. Då tänkte
              jag att det var lika bra att komma tillbaka och tillrättavisa
              Finn Bengtsson och ge den rätta bilden av hur det var i utskottet.
            </seg>
            <seg n="31a5d79f">
              Slutligen var det ett enigt utskott som ställde sig bakom detta;
              det är sant. Men allting började med att de partier som utgör
              regeringsunderlaget åberopade minoritetsskydd när vi kom med förslaget
              om att ge regeringen i uppdrag att återkomma med detta, fru talman.
              Då sade vi okej. Vi, de rödgröna, ville få en bred uppgörelse
              om detta. Vi ville ha en enighet i frågan. Därför sade vi att
              vi var beredda att vänta i en eller två veckor till för att få
              en bred uppslutning bakom beslutet. Så visst var det ett enigt
              utskott som fattade beslutet, Finn Bengtsson. Men det var inte
              så det började. Det började inte som du framställde det här i
              talarstolen att det plötsligt var ett enigt utskott som ställde
              sig bakom beslutet.
            </seg>
            <seg n="baab2c41">
              Vi hörde Gunnar Andrén här komma med ett inlägg där han jämför
              servicekontor med systembolag och ATG. För mig är det lite långsökt.
              Det är inte samma sak att satsa på hästar som att behöva service
              från staten en tjänst som man är beroende av. Detta har rört upp
              många känslor. Den förändring som ni föreslog berörde inte bara
              Försäkringskassan utan också Skatteverket, Pensionsmyndigheten
              och Arbetsförmedlingen.
            </seg>
            <seg n="d01c7bb0">
              Jag är glad att vi i utskottet med vårt rödgröna initiativ lyckades
              få er i regeringsunderlaget att anamma vårt förslag och att vi
              sedan enigt beslutade om att regeringen får detta i uppdrag.
            </seg>
            <seg n="108e76b2">
              Det som hände under denna tid var att Försäkringskassan gjorde
              det de måste göra. De har börjat ställa om till den nya verkligheten,
              vilket innebar att alla servicekontor i hela landet skulle tas
              bort. När vi pratar med Försäkringskassan och frågar vilka andra
              möjligheter som finns säger de att en av möjligheterna är att
              förbättra. Om några år kanske vi har mer av det som Försäkringskassan
              erbjuder som självbetjäningstjänst. Fler möjligheter kommer att
              finnas. Men man kanske fortsätter från regeringens sida med sådana
              här polisbeslut, höll jag på att säga, som det om VAB-intyg. Det
              är en tjänst som kan användas utan att behöva komma i kontakt
              med Försäkringskassan. Men det här går ut på att misstänkliggöra
              alla föräldrar som vabbar och är hemma med sina sjuka barn. De
              måste lämna intyg. Då är vi tillbaka till 1950-talet, och då behövs
              det många händer i Försäkringskassan.
            </seg>
          </u>
          <note type="speaker" n="8acd9fff">
            Anf. 78 Statsrådet ULF KRISTERSSON (M):
          </note>
          <u who="unknown" xml:id="i-0e77ecf7f99f327d-1" n="ce68c704">
            <seg n="a2db96ce">
              Fru talman! Ibland är vi här i kammaren så många om att understryka
              allt vi är oeniga om att vi nästan missar att se de saker vi är
              eniga om. Låt mig börja med de saker där vi förefaller vara helt
              överens.
            </seg>
            <seg n="500b553c">
              För det första är det viktigt att man har ett gemensamt ansvar
              för att statens och statliga myndigheters möte med enskilda medborgare
              sker på ett effektivt sätt, att man samverkar, att man resursallokerar
              gemensamt och att man på olika sätt ser till att statens ena hand
              vet vad den andra handen gör. Så måste det självfallet vara. Därför
              kan inte en enskild myndighet helt och fullt springa en egen väg
              med hänvisning till eget ansvar för egen operativ verksamhet.
            </seg>
            <seg n="d2b21c38">
              För det andra är det inte regeringens och riksdagens uppgift
              att detaljstyra myndigheter på alla möjliga sätt. Det faktum att
              servicekontoren, nota bene servicekontor med information och inte
              med fysiska möten vid pågående handläggning av ärenden, fanns
              på ett hundratal orter innebar redan tidigare att det fanns massor
              med orter där de inte fanns. Skulle riksdagen då ha synpunkter
              på exakt vilka 100, 150 eller upp till 200 orter som de skulle
              finnas på och var de inte skulle finnas någonstans? Vi har aldrig
              haft synpunkter på det förut. Jag tror att vi är eniga om att
              vi inte ska detaljstyra.
            </seg>
            <seg n="ac122fbf">
              För det tredje tror jag att vi är eniga om att teknikutveckling
              i grund och botten är bra. Stoppa inte den! Hindra inte den sortens
              förenklingar och effektiviseringar som gör att medborgarna kan
              dra nytta av statens service och komma åt sitt eget servicebehov
              på annat sätt än det gamla sättet!
            </seg>
            <seg n="90b6f918">
              För det fjärde har statliga myndigheter ett enskilt ansvar för
              att hålla sin egen budget. Partier har ett enskilt ansvar för
              att lägga till pengar i sina budgetanslag om man anser att budgeten
              ska vara större. Jag tror att det råder hygglig enighet om detta.
            </seg>
            <seg n="a7b32152">
              Det som hände var att Försäkringskassan fattade ett ensidigt
              beslut om att avveckla sina lokala servicekontor. Den 31 mars
              fattade regeringen beslutet att ge i uppdrag till Statskontoret
              att se hur Försäkringskassans och andra statliga myndigheters
              lokala möten med medborgarna skulle se ut och gå till. Det gjorde
              vi med insikten att vi inte skulle lägga oss i Försäkringskassans
              enskilda detaljer, men vi krävde att staten skulle möta medborgarna
              på ett genomtänkt sätt. Samma dag kommenterade jag att detta innebar
              att Försäkringskassans ensidiga beslut att lägga ned servicekontor
              naturligtvis skulle skjutas upp.
            </seg>
            <seg n="19619233">
              Eftersom det ändå rådde osäkerhet om vad som egentligen gällde
              fattade regeringen, efter att riksdagens utskott hade bekräftat
              ungefär det uppdrag som regeringen hade gett till Statskontoret,
              beslutet att uttryckligen tala om att man inte skulle lägga ned
              några servicekontor förrän analyserna var klara. Därefter råder
              det, såvitt jag kan bedöma, fullständig klarhet i vad som just
              nu gäller. Därmed inte sagt att vi vet exakt vad som kommer att
              gälla i framtiden. Det kommer vi aldrig att veta. Det är hela
              idén med detta. På vilka orter, i vilka former, med vilka målgrupper
              och med vilken teknik lokal samverkan ska ske är fortfarande en
              öppen fråga, bland annat för Statskontoret och nu också uttryckligen
              för Försäkringskassan, som ska undersöka detta för sin egen operativa
              del för att maximera nyttan för enskilda försäkrade i det här
              fallet och för enskilda medborgare och invånare i övrigt i mötet
              med statliga myndigheter. Det är inte lättare än så, och det är
              inte svårare än så.
            </seg>
          </u>
          <note n="3f3388dd" type="speaker">
            Anf. 79 MARIE NORDÉN (S):
          </note>
          <u who="Q3373142" xml:id="i-37d3ed7d1e3a8241-1" n="ce68c704">
            <seg n="fe320062">
              Fru talman! Jag menar att vi måste se den lokala servicen från
              myndigheter ute i gles- och landsbygd i ett större perspektiv.
              Det handlar om att service och möjligheten till ett personligt
              möte är viktigt även ute i glesbygden. Det går inte att säga att
              det helt och hållet kan ersättas med modern teknik även om vi
              naturligtvis ska använda oss av den. Det handlar om en service
              för privatpersoner men också för företagare. Då det lokala skattekontoret
              lades ned i Strömsund i Jämtlands län var det framför allt företagarna
              som påpekade detta och stred för det lokala kontoret just därför
              att den lokala närvaron och det personliga mötet betydde så mycket
              just för dem.
            </seg>
            <seg n="b999b953">
              Det handlar också om viktiga arbetstillfällen. I dag då man kan
              arbeta precis var som helst i landet eftersom det, precis som
              flera har sagt här, finns modern teknik att använda ska också
              lokala småkontor kunna använda den och vara ett servicekontor
              som servar en större del av befolkningen än just de som bor i
              den kommun man råkar befinna sig i. Det är så många anställda
              på till exempel Försäkringskassan jobbar i dag. Man använder den
              moderna tekniken. Jag menar att man måste göra allt man kan för
              att sprida arbetstillfällen över hela landet och samtidigt säkra
              en bra service även för dem som bor på mindre orter.
            </seg>
            <seg n="743639cf">
              Jag har själv bott i glesbygd, och tro mig, vi som bott i glesbygd
              förväntar oss inte alls samma servicenivå som man har på större
              orter. Den resan gick för länge sedan. Jag tror inte ens att man
              har haft samma servicenivå.
            </seg>
            <seg n="4021cbf3">
              Vi har ett ansvar att sprida de statliga arbetstillfällena, men
              då måste vi också ha ett servicekontor eller en myndighet på plats
              för att kunna göra det.
            </seg>
            <seg n="f09b63cb">
              Jag tycker att det är bra att ministern säger att ingen enskild
              myndighet ska springa i väg på egen hand, precis som Försäkringskassan
              gjorde, och fatta ett eget beslut om att lämna större delen av
              de servicekontor där man finns. Att myndigheter försvinner kommer
              på sikt att innebära att servicekontoren har svårt att överleva.
              I stället borde man samla så många krafter som möjligt.
            </seg>
            <seg n="d76457ea">
              Naturligtvis ska varken riksdagen eller regeringen detaljstyra
              våra myndigheter, men regeringen har ett regleringsbrev att använda.
              Där talar man om vad man vill att myndigheterna ska jobba med.
              Jag menar att just den passus där det talas om det regionalpolitiska
              ansvaret och närvaron ute i landet ska finnas, och den har man
              att följa. Om det finns en tydlig politisk linje där man säger
              att det är viktigt att myndigheterna finns ute i landet ska myndigheterna
              förhålla sig till det.
            </seg>
            <seg n="8571dbbb">
              Jag vill tro att med tydliga politiska riktlinjer hade inte Försäkringskassan
              sprungit i väg på det här sättet och börjat avveckla närvaron
              på de lokala kontoren. Jag menar att det hade varit en bra linje
              om vi både här i riksdagen och i regeringen hade varit tydliga.
              Vi ska inte låta våra myndigheter springa i väg utan att tänka
              en vända till när de försöker göra besparingar.
            </seg>
          </u>
          <note type="speaker" n="5ced6093">
            Anf. 80 FINN BENGTSSON (M):
          </note>
          <u who="Q5570168" xml:id="i-93181529bb142952-4" n="0aa2be1f">
            <seg n="b4a05f8b">
              Fru talman! Det är en intressant diskussion. Jag delar Marie
              Nordéns intresse för den lokala servicen, men det finns en viktig
              skillnad. När jag talar om att koka soppa på en spik menar jag
              att om man värnar så starkt om vartenda litet kontor och vill
              lägga sig i och peta i myndighetens beslutsprocess när det gäller
              hur de vill åtgärda en besparing är det lustigt att Socialdemokraterna
              inte, vid de två tillfällen då de har att titta på budgetramen
              i stort när vi lägger höstbudgeten och vårpropositionen, tillför
              en enda krona för att värna den typen av stöd det rimligen måste
              innebära om inte ett enda sådant här kontor kan ifrågasättas utan
              allt ska vara vid det gamla. Då går det inte att spara pengar.
            </seg>
            <seg n="9f9c0660">
              Jag vidhåller att min historiebeskrivning om att det tog knappt
              två och en halv månad från ax till limpa var helt korrekt. När
              regeringen är så aktiv är det inte bra. När regeringen och dess
              riksdagsunderlag tillsammans med oppositionen förhandlar fram
              en lösning via ett utskottsinitiativ så att regeringen får möjlighet
              att ta ställning är det inte heller bra. Det är lite ovanligt
              att när vi i den här kammaren visar på handlingsvilja tillsammans
              med oppositionen är det plötsligt inte bra. Det beskrivs som om
              vi har varit motspänstiga och motsträviga. Så är inte alls förhållandet.
            </seg>
            <seg n="a5fc0346">
              Jag har själv besökt servicekontoren i mitt hemlän Östergötland,
              bland annat i Linköping där man har 2 500 besök per månad. Det
              är klart att ett sådant kontor har väldigt mycket att tillföra.
              Finns det ett kontor som kanske har tre besök i veckan, och de
              är spontana och inte tidsbeställda, kan jag förstå att man där
              kan fundera över en annan struktur.
            </seg>
            <seg n="50b509ab">
              Jag tycker att vi har landat i en bra lösning. När det inte finns
              någon skillnad i budgetramen kring vad besparingen innebär har
              regeringen hanterat frågan på ett alldeles utmärkt sätt. Jag tycker
              att motionen därmed är besvarad.
            </seg>
          </u>
          <note type="speaker" n="0a620503">
            Anf. 81 JASENKO OMANOVIC (S):
          </note>
          <u who="unknown" xml:id="i-1c52af41c0757ab8-31" n="ce68c704">
            <seg n="0f1e782b">
              Fru talman! Jag kan börja med att instämma i det som Finn Bengtsson
              säger. Vi har till slut fått en bra lösning. Det är bra att en
              enig riksdag står bakom beslutet. Vi vill värna om servicekontoren,
              men det var inte det regeringen från början hade som ambition.
              Det är bra att riksdagen har ändrat på det så att regeringen nu
              har att hålla sig till det beslut som vi fattat i riksdagen.
            </seg>
            <seg n="e1edfad1">
              Om man, som riksdagen den här gången har gjort, säger att man
              vill ha lokal närvaro ute i landet innebär det inte att man vill
              detaljstyra myndigheten. Man säger till en myndighet att de i
              sin planering ska lägga in att de ska finnas ute i landet. Man
              har inte pekat ut orter. I Helsingfors finns det servicekontor,
              liksom i Sollefteå i Ångermanland, men ingen i riksdagen har sagt
              att just de två kontoren ska finnas kvar. I stället säger man
              att myndigheten är tillräckligt myndig för att se och besluta
              om var de största behoven av servicekontor finns.
            </seg>
            <seg n="3dc48eed">
              Jag gläder mig över, fru talman, att statsrådet nämnde att vi
              inte ska hindra teknikutvecklingen. Det är jag väldigt glad över.
              Det innebär i så fall att man tar bort det VAB-intyg som nu hindrar
              Försäkringskassan från att via tekniken utföra ett bra och effektivt
              arbete. Jag hoppas att statsrådet kommer med förslag till riksdagen
              om att ta bort det.
            </seg>
          </u>
          <note type="speaker" n="2a547f01">
            Anf. 82 ISAK FROM (S):
          </note>
          <u who="unknown" xml:id="i-1431f33ee9612d8d-0" n="307ca9e0">
            <seg n="229837e6">
              Fru talman! Tack, Marie Nordén, för en viktig interpellation,
              och tack, statsrådet, för svaren!
            </seg>
            <seg n="4627cc6a">
              Jag läser i Nyheter P4 Västerbotten den 24 september 2004 följande:
              Norsjö blir en av de orter i landet som får del av regeringens
              så kallade VISAM-projektet. Här ska en rad statliga myndigheter
              arbeta ihop för att hitta sätt att nå ut till medborgarna. Kanske
              kan VISAM-projektet också innebära att man hittar fram till metoder
              att förbättra samhällets service till allmänheten. I Norsjö är
              arbetsnamnet Fjärrservice med närkänsla i glesbygdskommunen Norsjö.
              I januari 2005 flyttade projektet in i egna lokaler, men redan
              under hösten hade arbetet börjat. Under 2008 avvecklades sedan
              kontoret och de samarbetande myndigheterna flyttade ut var för
              sig. I vissa fall flyttade de från kommunen helt och hållet.
            </seg>
            <seg n="c77d76f6">
              Jag var för två månader sedan i Umeå, i det enda nu fullt fungerande
              samverkanskontoret där Skatteverket, Försäkringskassan och Pensionsmyndigheten
              under ett år satsat på gemensam utbildning för att kunna leverera
              den service som medborgarna kräver. Bland annat är kontoret i
              Umeå det enda som kan göra ID-kort till nyanlända i hela Västerbotten.
              Det betyder att om man befinner sig i Sorsele, som tar emot relativt
              många nyanlända, får man sätta sig på en buss och göra en enkel
              resa på 40 mil till Umeå för att få ett ID-kort gjort.
            </seg>
            <seg n="823c2f6e">
              När man startade Umeåkontoret var intentionen att det skulle
              finnas minst fyra servicekontor i Västerbotten. Det är en rimlig
              målsättning för att man ska kunna leverera den samhällsservice
              som medborgarna har rätt till.
            </seg>
            <seg n="42339b32">
              Det var en mycket bra diskussion i riksdagen för några veckor
              sedan när man diskuterade den nyinrättade riskkapitalfonden Inlandsfonden
              för att locka företag att etablera sig i inlandet. Men är man
              företagare och ska etablera sig är man samtidigt också människa,
              och människan behöver service. Man kanske har familj och vill
              ha närhet till kontoren. Om man då får dessa olyckliga signaler,
              där man ena dagen ska dra in en myndighet och andra dagen inte,
              blir det väldigt riskfyllt och man frågar sig om man verkligen
              ska våga satsa på att starta ett nytt företag.
            </seg>
            <seg n="dac24b5e">
              Jag tror att många vill göra det, och därför är det viktigt att
              riksdagen är tydlig i sina signaler och säger att det här inte
              är acceptabelt utan det ska finnas bra samhällsservice för våra
              medborgare oavsett var i landet man bor. Jag tror på servicekontorslösningen.
              I Norsjö hade vi väldigt bra erfarenheter av Visamprojektet, och
              det skulle ha fungerat väl i fler kommuner.
            </seg>
            <seg n="01ec9bba">
              Jag skulle vilja höra hur statsrådet ser på utvecklingen framöver,
              på ett års sikt. Var befinner vi oss då?
            </seg>
          </u>
          <note type="speaker" n="eb386b63">
            Anf. 83 Statsrådet ULF KRISTERSSON (M):
          </note>
          <u who="unknown" xml:id="i-0e77ecf7f99f327d-2" n="ce68c704">
            <seg n="653fa04b">
              Fru talman! Det är svårt att frigöra sig från en viss upplevelse
              av grälsjuka i den här frågan. Vi har konstaterat att vi är överens
              om att det krävs statlig myndighetssamverkan för fysiska personliga
              möten i vissa frågor och på vissa ställen i Sverige. Vi är överens
              om att vi inte ska detaljstyra myndigheter och berätta exakt vad
              det ska vara eller exakt hur det ska gå till. Vi är överens om
              att det råder budgetrestriktioner för alla myndigheter och att
              myndigheter har ett ansvar, att det inte finns något budgetfribrev
              som man kan peka på och klara sig undan. Detta verkar vi vara
              överens om. Ingen har sagt någonting annat. Därför undrar jag
              vad vi egentligen träter om.
            </seg>
            <seg n="dcfa70fa">
              Allvarligt talat hade det varit meningsfullare att hitta oenigheter
              om ni på allvar hade sagt att som det var förr så ska det vara
              i en evig framtid och det ska det fattas riksdagsbeslut om, att
              exakt de orter som hittills har haft servicekontor ska ha det
              och de ska förbli där, men inte på några andra ställen. Det hade
              varit ett klart och tydligt budskap, men det har ni inte velat
              säga. Lika bra hade det varit om ni sagt att det ska vara 150
              helt andra orter, att man ska ta bort servicekontoren på de gamla
              orterna och ha dem på nya orter som i dag inte har servicekontor.
              Det hade vi kunnat diskutera.
            </seg>
            <seg n="2c8a903f">
              Det hade varit mycket ärligare om ni hade sagt att alla svenska
              orter ska ha servicekontor och sedan i vårmotionen och i era yttranden
              tagit fram de pengar som krävs för att ge Försäkringskassan resurser
              att ha fysiska kontor över precis hela Sverige. Då kunde vi ha
              sakdiskuterat hur man bäst använder pengar, hur man bäst uppmuntrar
              teknologiutveckling, hur man bäst stöder de människor som verkligen
              behöver det fysiska mötet och om det är rätt mix. Inget av detta
              säger ni, utan ni vill låtsas som att ni är för fysiska kontor
              överallt, men ni är medvetna om att ni aldrig kan lova detta.
            </seg>
            <seg n="778012a0">
              Ni vill låtsas vara emot det som regeringen har gjort fastän
              ni i grund och botten tycker likadant. Fair enough. Det hade dock
              varit en meningsfullare diskussion om ni för en gångs skull också
              sagt vad ni själva tyckte och inte bara varit överens om att det
              som regeringen gjort inte är bra.
            </seg>
          </u>
          <note n="753b0a84" type="speaker">
            Anf. 84 MARIE NORDÉN (S):
          </note>
          <u who="Q3373142" xml:id="i-37d3ed7d1e3a8241-2" n="ce68c704">
            <seg n="cf487e21">
              Fru talman! Jag tycker att ministern har en tråkig inställning
              när han hävdar att vi skulle vara grälsjuka för att vi vill ha
              en diskussion och för att jag med den här debatten vill försäkra
              mig om att den linje som man haft om den lokala närvaron, genom
              lokala servicekontor, faktiskt ligger fast från tidigare mandatperiod.
              Det var därför jag ville ha debatten. Jag ville försäkra mig om
              att vi har en gemensam syn när det gäller den lokala servicen.
              Med tanke på det beslut vi fattade i riksdagen, när vi till slut
              fick majoritet, det beslut regeringen fattat och den översyn som
              getts Statskontoret ville jag få ett svar från ministern ifall
              den tidigare linjen ligger fast. Det innebär inte, ministern,
              att vi är grälsjuka, utan vi försöker hitta det som vi har gemensamt,
              den gemensamma synen.
            </seg>
            <seg n="c89307e3">
              Jag tycker att den här frågan är för viktig för att gräla om.
              Den är viktig för dem som bor i glesbygden, så att de ska känna
              att det finns något slags grundservice även för dem. Jag tycker
              inte alls att ministern har rätt när han säger att vi står här
              och hävdar att vi skulle ha gått tillbaka till den tidigare ordningen.
              Det är ingen som har sagt det i den här debatten. Ingen har klagat
              över att kontor har stängts. Vi har konstaterat att ordningen
              är som den är, men att vi behöver en ersättning för att vi har
              lämnat flera orter. Vi har också sagt att vi är överens om att
              det behövs en lokal närvaro. Just därför ville vi få en majoritet
              om det.
            </seg>
            <seg n="f38c7001">
              Jag tycker att det känns som att det är ministern som är grälsjuk
              och att han egentligen inte vill ha en seriös diskussion om det
              här med den ansatsen. Visserligen hade man tagit ett beslut som
              jag var jätteglad över, men med det uppdrag som Statskontoret
              har och den spretighet som finns från vissa företrädare finns
              det anledning att fundera på vilken servicenivå man ska ha.
            </seg>
            <seg n="8919a2c2">
              Jag vill ändå tacka ministern för debatten. Jag hoppas att vi
              kommer tillbaka om ett år och ser att vi har fått en bra ordning
              med en bra lokal närvaro.
            </seg>
          </u>
          <note type="speaker" n="84c9afec">
            Anf. 85 ISAK FROM (S):
          </note>
          <u who="unknown" xml:id="i-1431f33ee9612d8d-1" n="307ca9e0">
            <seg n="85da6b60">
              Fru talman! Jag hörde ingenting från statsrådet i hans senaste
              anförande om vad han har för visioner för framtiden. Det är jätteviktigt
              vad regeringen signalerar för visioner. Vad har vi för visioner
              i den här frågan om ett år? Var ska vi vara någonstans? Vilken
              service ska staten kunna erbjuda allmänheten? Vad innebär det
              här med lokala servicekontor? Det kan vara så att det på den ena
              orten är ett antal, säg fyra, olika statliga myndigheter som samverkar.
              På en annan ort kanske det är tre eller fyra andra som finner
              att de ska samverka för att kunna ge service till medborgarna.
              Om vi ska använda skattepengarna på bästa möjliga sätt är det
              på det viset.
            </seg>
            <seg n="66d227b7">
              Sedan ska vi självklart ha ny teknik. Men då ska vi också vara
              medvetna om att vi har medborgare i landet som behöver fysiska
              mötesplatser för att diskutera och för att kunna förstå vad myndigheten
              har tagit för beslut när det gäller pensionsfrågor, nyanlända
              eller egenföretagare.
            </seg>
            <seg n="4275191f">
              Jag saknar fortfarande visioner från statsrådet.
            </seg>
          </u>
          <note type="speaker" n="b8910624">
            Anf. 86 Statsrådet ULF KRISTERSSON (M):
          </note>
          <u who="unknown" xml:id="i-1c52af41c0757ab8-32" n="ce68c704">
            <seg n="5a57d23d">
              Fru talman! Jag inledde med att säga att jag upplever att vi
              är ganska exakt överens i sak innan vi vet vilka grundanalyser
              som kommer att komma från Statskontoret och Försäkringskassan.
              Då kanske man kan tycka olika. Det vore befriande att ha ett sakligt
              underlag för att tycka lite olika också. Men jag inledde med att
              säga att jag tror att vi i sak är överens om formerna för detta
              just nu. Just därför kändes kritiken mer symbolisk än verkligt
              grundad, om jag ska vara alldeles ärlig.
            </seg>
            <seg n="880444dd">
              Det som ligger fast, för att vara övertydlig, är statens och
              regeringens uppfattning om myndigheters ansvar för att samverka
              i sitt fysiska möte med service till medborgarna. Jag kan säga
              det på fler sätt, så att det blir tydligt. Vi har inte bytt uppfattning
              i den frågan. Det var själva grunden till att vi gav uppdragen
              till Statskontoret. Jag tror att det också var grunden till att
              utskottet bekräftade den uppfattningen i ett utskottsinitiativ,
              och det var definitivt grunden till att regeringen gav ett speciellt
              uppdrag när det ändå fortsatte att verka råda osäkerhet om Försäkringskassans
              aktuella planer.
            </seg>
            <seg n="3ed2826f">
              Nu verkar vi gemensamt ha skingrat denna osäkerhet. Vi kan låta
              Statskontoret och Försäkringskassan göra sina analyser och sedan
              komma tillbaka och i bästa fall uppfatta att vi är på en väg som
              går framåt och som innebär ett mått av fysiska möten, en dynamisk
              teknologisk utveckling och god samverkan mellan myndigheter och
              effektiva former för detta eller upptäcka att vi tycker helt olika
              och har helt olika budgetar, helt olika ekonomi och helt olika
              prioriteringar. Då kan vi fatta ett budgetbeslut som reglerar
              detta.
            </seg>
          </u>
          <note n="c0fc1ad1">
            Överläggningen var härmed avslutad.
          </note>
          <note n="6e250b08">
            15 § Svar på interpellation 2010/11:415 om karensavdrag
          </note>
          <note type="speaker" n="00b8fd35">
            Anf. 87 Statsrådet ULF KRISTERSSON (M):
          </note>
          <u who="unknown" xml:id="i-1c52af41c0757ab8-33" n="ce68c704">
            <seg n="da988b50">
              Fru talman! Suzanne Svensson har frågat mig vilka åtgärder jag
              ämnar vidta för att genomföra ett rättvisare karensavdrag.
            </seg>
            <seg n="f54055e0">
              Den första dagen i en sjukperiod är en karensdag för vilken ingen
              sjuklön eller sjukpenning betalas till den försäkrade.
            </seg>
            <seg n="9ce51b53">
              Den som har en anställning har rätt till sjuklön enligt lagen
              (1991:1047) om sjuklön (SjLL). Anledningen till att nuvarande
              regler om karensdag ger upphov till vissa problem är att regleringen
              är utformad på så sätt att det är den första dagen i varje sjukperiod
              som ska utgöra karensdag. Den arbetstagare som har koncentrerad
              arbetstid får därmed ett högt avdrag om karensdagen inträffar
              under en dag med lång arbetstid och en arbetstagare som har flera
              arbetsgivare riskerar att få avdrag för en karensdag hos flera
              arbetsgivare. Å andra sidan kan en arbetstagare som sjukanmäler
              sig sent på dagen minimera karensavdraget till en betydligt mindre
              del av dagsinkomsten. Rätten till sjuklön är inte förenad med
              något krav på att sjukfrånvaron ska ha varat minst ett visst antal
              timmar under en dag. Detta gäller även karensdagen.
            </seg>
            <seg n="2e3bda71">
              Jag är medveten om att karensdagen i sin nuvarande utformning
              kan vara ett problem för vissa grupper på arbetsmarknaden, vilket
              givetvis inte har varit syftet. Dessa förhållanden har utretts
              tidigare, och det har då visat sig att det är en tekniskt och
              administrativt komplicerad process.
            </seg>
            <seg n="c7c46c38">
              Frågan om självrisk inom sjukförsäkringen är nu aktualiserad
              inom den parlamentariska Socialförsäkringsutredningen, som kommer
              att titta vidare på frågan.
            </seg>
          </u>
          <note type="speaker" n="d4cdc796">
            Anf. 88 SUZANNE SVENSSON (S):
          </note>
          <u who="unknown" xml:id="i-fa5a3617f45f3354-0" n="11aefbd3">
            <seg n="39a45095">
              Fru talman! Först vill jag tacka statsrådet Ulf Kristersson för
              svaret. Det känns bra att statsrådet är medveten om situationerna
              för dem som har för högt avdrag eftersom de arbetar koncentrerad
              deltid.
            </seg>
            <seg n="91cf4728">
              Fru talman! 65 000 anställda inom den offentliga sektorn arbetar
              natt regelbundet eller på rullande schema, det vill säga att de
              jobbar både dag och natt. 65 000 är lågt räknat. Det gäller enbart
              Kommunals avtalsområde. Andra grupper som deltidsarbetar inom
              Kommunals område och Vårdförbundets medlemmar är inte medräknade
              i den siffran. De berörda grupperna betalar ett högt pris för
              sin obligatoriska sjukförsäkring.
            </seg>
            <seg n="c3d152e3">
              Fru talman! Jag har valt att titta på frånvaron inom Kommunals
              område för dem som arbetar koncentrerad deltid nattetid men givetvis
              gäller det andra deltidsarbetande också dels för att sjukfrånvaron
              för Kommunals avtalsområde är högre än för många andra grupper,
              dels för att det finns ett stort antal deltidsarbetande inom Kommunals
              medlemsgrupper som är anställda i kommuner och landsting. Jag
              har tittat på hur den karensdag som de har påverkar vid sjukdom.
            </seg>
            <seg n="d084d55d">
              Sjukfrånvaron är högre inom den kommunala sektorn än inom andra
              sektorer. Kommunals medlemmar arbetar ofta i miljöer som på olika
              sätt utsätter dem för högre risk för ohälsa än vad som gäller
              befolkningen i genomsnitt. Det kan vara olämpliga arbetsställningar,
              olämpliga lyft eller psykisk ansträngning som man inte styr över
              själv.
            </seg>
            <seg n="dce460d8">
              I den medicinska forskningen har man för länge sedan konstaterat
              att skiftarbete, särskilt med inslag av natt och tidig morgon,
              bidrar till sämre hälsa. Anledningen anses vara kroppens biologiska
              dygnsrytm, som nattetid är inställd på låg ämnesomsättning till
              skillnad från dagtid då denna är hög. Konsekvenserna för natt-
              och skiftarbetande är att de löper minst 40 procents högre risk
              för hjärt- och kärlsjukdomar samt mag- och tarmsjukdomar än de
              som arbetar regelbunden dagtid. De som jobbar så är ibland mer
              utsatta även för vanliga infektioner.
            </seg>
            <seg n="47acef09">
              Fru talman! Det finns ett särskilt problem med så kallad koncentrerad
              deltid. Genomsnittslönen för en akademiker är i dag drygt 40 000
              kronor i månaden. Ett heltidsarbetande vårdbiträde tjänar knappt
              20 000 kronor i månaden. En vanlig deltidsomfattning för den som
              arbetar ständig natt är 68 procent, vilket innebär tolv nätter
              på fem veckor.
            </seg>
            <seg n="bf7bd1a7">
              För dem som arbetar med jämn förläggning av arbetstiden fem dagar
              i veckan blir bruttoförlusten av en karensdag 4,5 procent av månadsinkomsten
              under en 30-dagarsmånad. Men för den som arbetar deltid och koncentrerad
              natt blir förlusten mer än dubbelt så stor. Karensdagen får naturligtvis
              större konsekvenser i en trängd ekonomi, och för den som har låg
              lön eller är ensamstående med barn finns inga marginaler.
            </seg>
            <seg n="1dde13c9">
              Skälet till arbetets ojämna fördelning jämfört med regelbunden
              femdagarsvecka är att nattpassen är alltför långa. Detta innebär
              att det blir färre arbetspass än i en jämn femdagarsvecka. Alla
              med koncentrerad arbetstid drabbas av effekten att en karensdag
              som inträffar under ett långt arbetspass motsvarar en större del
              av inkomsten.
            </seg>
            <seg n="f489a233">
              Men den som arbetar deltid drabbas dubbelt på grund av att det
              långa arbetspasset utgör en större andel av arbetstiden. En karensdag
              under en månad innebär med dagens regler för dem som har jämnt
              spridd arbetstid över veckan en löneminskning på 5 procent. För
              den som har låg lön och kanske stor försörjningsbörda är det kännbart
              men möjligen inte helt oöverstigligt.
            </seg>
          </u>
          <note type="speaker" n="897ae3d4">
            Anf. 89 Statsrådet ULF KRISTERSSON (M):
          </note>
          <u who="unknown" xml:id="i-1c52af41c0757ab8-34" n="ce68c704">
            <seg n="bbe2e249">
              Fru talman! Först och främst vill jag säga att jag i sak har
              stor respekt för problemställningen och frågeställningen och att
              jag i sak också delar ambitionen att lösa ett problem som har
              skapats och som det inte har varit avsikten att skapa. Det är
              viktigt att påpeka detta.
            </seg>
            <seg n="7ff62632">
              Jag vill också säga att jag har läst Anna Hedborgs rediga rapport
              i det här ämnet, och jag har också träffat och samtalat med Kommunals
              relativt nya ordförande i precis det här ämnet. Jag känner sympati
              för uppgiften att lösa detta.
            </seg>
            <seg n="3c4cb7bd">
              Uppenbarligen är frågan svårare än den i förstone låter som.
              Det visar redan det faktum att den var uppe 2003, och efter utredning
              2004 valde den dåvarande regeringen att lägga frågan åt sidan
              så länge, för man kunde inte lösa den. Parterna har ett väsentligt
              ansvar, och i svensk tradition vill man ju i första hand att parterna
              löser detta själva innan man griper in med andra metoder. Frågan
              förefaller alltså komplicerad.
            </seg>
            <seg n="0b4a831b">
              Vi har landat i slutsatsen att eftersom frågan en gång är utredd
              och det pågår samtal och diskussioner oklart hur framgångsrika
              mellan parterna i det här ämnet ska frågan läggas i Socialförsäkringsutredningen,
              där man i brett samförstånd kan hitta former om det visar sig
              omöjligt att lösa detta den vanliga avtalsvägen. Jag räknar med
              att de kommer att komma fram med förslag som skulle kunna ha bred
              förankring i Sveriges riksdag och därmed skapa förutsättningar
              för en lösning om inte avtalsvägen visar sig framkomlig.
            </seg>
          </u>
          <note type="speaker" n="8528d618">
            Anf. 90 SUZANNE SVENSSON (S):
          </note>
          <u who="unknown" xml:id="i-fa5a3617f45f3354-1" n="11aefbd3">
            <seg n="9af2e104">
              Fru talman! Jag ska ändå fortsätta lite grann för att informera
              färdigt. Jag fortsätter alltså där jag slutade.
            </seg>
            <seg n="bb628cec">
              För den som arbetar tiotimmarspass fyra nätter i veckan i ställen
              för de mer regelbundna åtta timmarna per dag blir inkomstbortfallet
              med nuvarande regler emellertid större, ungefär 6 procent. Den
              som arbetar halvtid med två tiotimmarspass i veckan blir av med
              drygt 12 procent av sin månadsinkomst, och då pratar jag bara
              om karensdagen. Jag tycker att det är ett rätt stort lönebortfall
              för en deltidare.
            </seg>
            <seg n="16d8dc4c">
              Jag har också läst och har här Anna Hedborgs utredning. Precis
              som statsrådet säger pekar den på att problemet är komplext. Jag
              vet att också statsrådet har tagit del av den här informationen
              och även de exempel som finns. Dem behöver vi kanske inte gå in
              så mycket på då, men man har ju ett förslag som man har arbetat
              mycket med, nämligen att man ska göra ett avdrag med 20 procent
              av sin normala veckoinkomst. Skulle man göra det för alla skulle
              det slå lite rättvisare också, och det skulle inte bli detta bortfall.
            </seg>
            <seg n="07de8220">
              Jag tittar på svaret som jag har fått av statsrådet. Statsrådet
              skriver att man ska kunna gå till jobbet och kanske inte behöver
              vara sjuk hela dagen. Jag hoppas att det inte är en rekommendation.
              Jag har jobbat också inom vården och har kvar min anställning
              där även om det är länge sedan jag var där. Detta med att vara
              sjuk del av dag innebär ju att jag ska gå till jobbet och hanka
              mig fram, och jag kanske smittar. Det handlar om vårdtagare och
              patienter, och om barn också, för den delen. Det innebär ju att
              jag kan smitta ned andra också. Om man jobbar natt är det också
              svårt att få in en vikarie mitt i natten. Jag hoppas verkligen
              att detta inte är något som statsrådet rekommenderar utan att
              vi ska lösa det här på ett bra sätt.
            </seg>
            <seg n="44e86a02">
              Jag vet att det finns en rädsla för att detta skulle bli dyrt,
              men avsikten med karensdagen kan inte har varit att de som jobbar
              minst och tjänar minst ska betala mest till försäkringssystemet.
              Principen måste ju vara att man betalar in i systemet efter inkomst
              och får rättigheter efter samma inkomst.
            </seg>
            <seg n="8f1711d9">
              Fru talman! Vi brukar också jämföra oss med våra grannländer.
              Den svenska sjukförsäkringens ersättningsnivåer är inte särskilt
              höga i jämförelse med våra grannländers, och Finland brukar lyftas
              fram som ett lyckat exempel på en stabil försäkring med måttlig
              frånvaronivå. Likadant brukar man framhålla Danmark och Island.
              Nu är det dock väldigt svårt att jämföra, för vi har inte samma
              system. Dessa länder har inte heller någon karensdag.
            </seg>
            <seg n="6937ffcf">
              Jag skulle än en gång vilja påpeka att det lågt räknat är 65
              000 offentliganställda som arbetar deltid och natt under de förutsättningar
              som vi har pratat om. Vi löser naturligtvis inte detta problem
              här i dag, men jag hoppas att statsrådet tar problemen med karensdag
              och koncentrerad deltid på största allvar, så att vi en gång för
              alla kan lösa det här på ett anständigt sätt.
            </seg>
          </u>
          <note type="speaker" n="00d59045">
            Anf. 91 Statsrådet ULF KRISTERSSON (M):
          </note>
          <u who="unknown" xml:id="i-1c52af41c0757ab8-35" n="ce68c704">
            <seg n="8ac10b31">
              Fru talman! Jag kan bara i all korthet bekräfta att jag ser problemet
              och har respekt för det. Karensdagen ska inte orättvist missgynna
              vissa grupper. Den ska naturligtvis inte heller missbrukas.
            </seg>
            <seg n="894030cd">
              Jag tycker att det är en angelägen fråga. Jag tror att det vore
              bra med en avtalslösning, och jag ser fram emot kloka och konstruktiva
              förslag från Socialförsäkringsutredningen.
            </seg>
          </u>
          <note n="c0fc1ad1">
            Överläggningen var härmed avslutad.
          </note>
          <note n="711d55cb">
            16 § Svar på interpellation 2010/11:365 om tilliten till IT
          </note>
          <note type="speaker" n="6fad6e4d">
            Anf. 92 Statsrådet ANNA-KARIN HATT (C):
          </note>
          <u who="unknown" xml:id="i-1c52af41c0757ab8-36" n="ce68c704">
            <seg n="3d428d7a">
              Fru talman! Monica Green har frågat mig vad jag avser att göra
              för att öka säkerheten på nätet.
            </seg>
            <seg n="e3942f85">
              Det är som Monica Green säger viktigt med säkerheten såväl i
              näten som på nätet.
            </seg>
            <seg n="999155e0">
              När det gäller säkerheten i nätet så finns i lagen om elektronisk
              kommunikation, LEK, bestämmelser om god funktion och teknisk säkerhet
              som gäller för alla som tillhandahåller elektroniska kommunikationsnät
              eller tjänster. Krav finns således i dag på att operatörerna ska
              bedriva ett säkerhetsarbete och kontinuerligt förbättra sina nät
              och tjänster. Post- och telestyrelsen bedriver också tillsyn inom
              området.
            </seg>
            <seg n="5c907203">
              Riksdagen har nyligen antagit regeringens proposition 2010/11:115
              Bättre regler för elektroniska kommunikationer . Därmed införs
              tydligare krav kring IT-säkerhet och en formell rapporteringsskyldighet
              för operatörer avseende såväl störningar och avbrott som integritetsincidenter.
            </seg>
            <seg n="658f520f">
              I både det dagliga arbetet och vid kris gäller ansvars- och närhetsprincipen.
              Ansvarsprincipen innebär att den som har ett ansvar för en verksamhet
              under normala förhållanden har motsvarande ansvar även under krissituationer.
              Närhetsprincipen innebär att det i första hand är de som är närmast
              en händelse som har ett ansvar för att vidta åtgärder.
            </seg>
            <seg n="8a17b8cd">
              Grundregeln är alltså att det är tele- och Internetbolagen som
              ska se till att kommunikationsnäten fungerar och är säkra det
              står i lagen. PTS ska därutöver verka för robusta elektroniska
              kommunikationer och minska risken för störningar, inbegripet att
              upphandla förstärkningsåtgärder, samt verka för ökad krishanteringsförmåga.
              Inom ramen för denna uppgift medverkar PTS till upphandling av
              till exempel mobila basstationer, reservelkraft, dubbla förbindelser
              samt bergrum, för att skydda kritisk infrastruktur.
            </seg>
            <seg n="d5e5704c">
              Detta arbete sker i många fall genom privat-offentlig samverkan,
              där staten genom PTS upphandling och operatörerna samarbetar och
              samfinansierar projekt som åstadkommer säkrare och robustare nät.
            </seg>
            <seg n="62af2f02">
              PTS ska även verka för ökad nät- och informationssäkerhet i fråga
              om elektronisk kommunikation, genom samverkan med myndigheter
              som har särskilda uppgifter inom informationssäkerhets-, säkerhetsskydds-
              och integritetsskyddsområdet samt med andra berörda aktörer. Sveriges
              IT-incidentcentrum har under året flyttats från PTS till Myndigheten
              för samhällsberedskap och då bytt namn till Computer Emergency
              Response Team Sverige, Cert-SE. Överföringen kompletterar MSB:s
              nuvarande verksamhet och kompetens.
            </seg>
            <seg n="c75c3dc3">
              En av de vanligaste orsakerna till avbrott i elektroniska kommunikationer
              är avgrävning av ledningar. För att minska risken för dessa avbrott
              har Internettjänsten Ledningskollen.se utvecklats. Arbetet samordnas
              och delfinansieras av PTS. Med en enda förfrågan kan den som planerar
              ett grävprojekt nå alla som har ledningar nedgrävda på platsen.
            </seg>
            <seg n="3e4a2946">
              Genom Telö, en återkommande krisledningsövning sedan 2005 för
              bland annat myndigheter, tele- och Internetbolag samt andra som
              arbetar med elektronisk kommunikation, tränar sektorn så att den
              är bättre förberedd vid en kris. Den senaste övningen, Telö 09,
              genomfördes den 67 maj 2009. Då var scenariot grundat på terrorhändelser
              som påverkade Sveriges elektroniska kommunikationer och andra
              delar av samhället. Övningen samordnades av PTS. Nästa övning,
              Telö 11, ska genomföras i höst.
            </seg>
            <seg n="fee7fcff">
              När det gäller säkerheten på nätet har man som enskild användare
              ett stort eget ansvar för sin IT-säkerhet och bör därför regelbundet
              uppdatera den mjukvara som används och då överväga både proprietär
              och öppen programvara.
            </seg>
            <seg n="7967cece">
              Flera aktörer bedriver ett aktivt kunskapshöjande arbete för
              att Internetanvändare ska vara säkrare på nätet. Exempel på sådant
              arbete är det gemensamma initiativet inom föreningen Surfa lugnt
              där användare kan få råd om alltifrån hur man skyddar sin dator
              till tips kring barns surfande.
            </seg>
            <seg n="5efcd9ee">
              PTS har en särskild webbplats, www.pts.se/internetsakerhet, där
              deras råd och tjänster finns samlade. Där kan konsumenter och
              småföretag bland annat se filmer om hur de bör ställa in sitt
              trådlösa nätverk och hur de använder blåtand på ett säkert sätt.
              På webbplatsen finns även tjänsterna Testa datorn, som skannar
              datorn efter säkerhetshål, och Testa lösenord, som lär ut knepen
              om hur man kan skapa starka lösenord. Testa datorn har utfört
              över 950 000 tester, och Testa lösenord har använts mer än 650
              000 gånger.
            </seg>
            <seg n="614557e7">
              PTS bedriver också ett arbete tillsammans med branschen för att
              ta fram branschgemensamma riktlinjer om hantering av användare
              som drabbats av illasinnad kod, botnät med mera.
            </seg>
            <seg n="183e9d72">
              Sammantaget vidtas alltså en mängd åtgärder i dag både för att
              öka säkerheten i näten och för att öka användarnas möjligheter
              att använda Internet på ett säkert sätt. Detta är ett kontinuerligt
              arbete som bör fortsätta, och jag följer arbetet noga.
            </seg>
          </u>
          <note type="speaker" n="ab0aa35f">
            Anf. 93 MONICA GREEN (S):
          </note>
          <u who="Q3358763" xml:id="i-1f533bfad48ad734-0" n="8c7adf8f">
            <seg n="d248d936">
              Fru talman! Jag tackar statsrådet för ett gediget och väl genomarbetat
              svar. Vi blir alltmer digitala och det är bra. Det finns fördelar
              med att vi kan göra så mycket på nätet. Vi kan göra bankärenden,
              beställa varor, deklarera, sälja saker och driva företag. Det
              är bra för tillväxten. Men i takt med att vi gör alltmer via nätet
              blir vi mer och mer sårbara, och brottsligheten kommer även där.
            </seg>
            <seg n="df4d6082">
              Man kan dela upp IT-säkerhet i flera delar, vilket jag läser
              in i Anna-Karin Hatts svar. Man kan också titta på säkra och robusta
              nät i hela landet, med redundans och möjligheter att snabbt kunna
              dra trafiken en annan väg för att minska sårbarheten. Min interpellation
              i dag handlar inte om den delen av IT-osäkerheten, utan jag tänkte
              återkomma till detta vid ett annat interpellationstillfälle.
            </seg>
            <seg n="11ee151b">
              I dag tänkte jag fokusera mer på att det finns personer som blir
              hackade och som blir av med sina konton och uppgifter på nätet.
              Alldeles nyligen drabbades ett internationellt spelföretag med
              många uppkopplade samtidigt som spelar med varandra runt jorden
              av att 77 miljoner användare fick sina personliga kontouppgifter
              kapade. Detta är förstås ren brottslighet, och givetvis är det
              i första hand företagens och marknadens ansvar.
            </seg>
            <seg n="e000680e">
              När detta inträffar mer och mer känner människor osäkerhet inför
              nätet. Det finns till och med de som känner sådan brist på tillit
              att de väljer att inte gå in i IT-samhället, och då missar de
              mycket. Därför har vi också ett ansvar. Visst ska marknaden lösa
              sina problem med att de och kunderna blir hackade, men problemet
              är så stort att även vi politiker måste ta ansvar och initiativ
              både nationellt och internationellt för att komma till rätta med
              det.
            </seg>
            <seg n="c36d6020">
              Man kan inte skylla brottsligheten på politiker eller ministrar.
              Det vore som att säga att det är polisens ansvar att minska antalet
              snattare i en godisaffär. Man får jobba på många olika sätt. Man
              måste förbättra konsumenternas möjlighet att säkra sig själva,
              ha en dialog med företag om hur de bygger upp sin säkerhet och
              se till att lagstiftningen hela tiden är med och flyttar fram
              positionerna så att de som lyckas hacka sig in i nätet och ligger
              före lagstiftarna inte får så stort försprång.
            </seg>
            <seg n="2c153d8c">
              Det är alltså konsumenternas, företagens och politikernas, samhällets,
              ansvar. Det finns ett gemensamt ansvar eftersom vi alla ser de
              stora fördelarna med att Sverige går i bräschen för ett digitalt
              samhälle. Vi måste känna att konsumenterna har en stark tillit
              och tilltro till IT.
            </seg>
          </u>
          <note type="speaker" n="33d1ddbe">
            Anf. 94 Statsrådet ANNA-KARIN HATT (C):
          </note>
          <u who="unknown" xml:id="i-1c52af41c0757ab8-37" n="ce68c704">
            <seg n="83414618">
              Fru talman! Jag stämmer in i vad Monica Green säger om att det
              är otroligt viktigt att man som användare kan känna sig säker
              när man agerar på nätet på samma sätt som det är viktigt för oss
              som medborgare att känna oss trygga och säkra i vår vardagsmiljö.
            </seg>
            <seg n="88231024">
              På samma sätt som en enskild individ tar ansvar för att försäkra
              sitt hem mot brand och sin bil mot stöld och inte lämna sitt bagage
              obevakat på en flygplats eller lämna värdefulla saker fullt synliga
              utan att låsa in dem har vi som konsumenter ett stort ansvar för
              hur vi beter oss på nätet.
            </seg>
            <seg n="2dd5596d">
              Denna fråga lyfter jag gärna fram, för det behövs en ökad medvetenhet
              hos många privatpersoner om vilken utsatt miljö Internet kan vara.
              Man är ansvarig för hur man hanterar sina personuppgifter på nätet,
              och man måste kontrollera vem man lämnar sina kortuppgifter till.
              Man måste också tänka efter innan man publicerar personlig information
              som kan komma att användas på ett skadligt sätt av dem som inte
              vill en väl.
            </seg>
            <seg n="15f08071">
              Jag håller med om att det är ett delat ansvar. Konsumenterna
              har ett stort eget ansvar. Företagen, de som utvecklar tjänster
              och produkter, har ett stort ansvar att erbjuda säkra lösningar.
              De som erbjuder e-tjänster har ett stort ansvar att se till att
              de konsumenter som ska använda dem får en tillförlitlig säkerhetslösning.
              Vi från politiken har förstås också ett ansvar.
            </seg>
            <seg n="9b9a6b44">
              Denna fråga stannar inte vid nationsgränserna, och därför deltar
              Sverige aktivt i det internationella arbetet för nät- och informationssäkerhet.
              Bland annat sker detta genom styrelsearbetet i den europeiska
              byrån för nät- och informationssäkerhet, Enisa. Man har bland
              annat publicerat rapporter och riktlinjer som syftar till att
              genom kunskapsspridning hjälpa till att höja nät- och informationssäkerheten
              både inom och utanför EU. Vi deltar också på andra sätt i EU:s
              arbete för skydd av kritisk informationsinfrastruktur.
            </seg>
            <seg n="3d8237cb">
              Ökad nät- och informationssäkerhet i andra länder skapar bättre
              säkerhet även hos oss eftersom Internet de facto är globalt.
            </seg>
          </u>
          <note type="speaker" n="9fe324ef">
            Anf. 95 MONICA GREEN (S):
          </note>
          <u who="Q3358763" xml:id="i-1f533bfad48ad734-1" n="8c7adf8f">
            <seg n="eb2739c3">
              Fru talman! Visst är det konsumentens eget ansvar även om ansvaret
              är delat. Hur ska statsrådet göra för att öka konsumenternas medvetenhet
              om detta? Hur ska man öka insikten så att konsumenterna tar ett
              eget ansvar och byter lösenord och ser över sina bankkonton och
              de uppgifter de har lämnat ut? Hur mycket säkerhet ska man informera
              om från samhällets sida för att människor ska känna tillit och
              säkerhet? Vi vill att alla ska komma med i det digitala samhället
              eftersom det blir en förenkling om alla är med. Det får inte vara
              så att en liten klick lämnas utanför på grund av rädsla. Man ska
              få hjälp och stöd för att kunna ta steget in och för att kunna
              skydda sig mot de brott som kan förekomma. Man kan köpa olika
              tjänster för att säkra sina pengar på ett särskilt ställe innan
              man har betalat en vara. Jag vet inte hur långt Anna-Karin Hatt
              har tänkt gå in på de frågorna. Anna-Karin Hatt kanske menar att
              det är marknadens ansvar att ta fram sådana säkerhetskonton som
              gör att man inte helt blir av med sina pengar när man köper saker.
            </seg>
            <seg n="4938e7eb">
              Alla har ju ett eget ansvar för det de gör. Men för att vi stolt
              ska kunna säga att Sverige är ett IT-samhället längst fram måste
              vi politiker kunna säga att vi har jobbat oerhört mycket med säkerhetsfrågorna
              och att vi vet att människor är medvetna om vad som kan hända
              och att vi informerar tillsammans med andra länder för att flytta
              fram positionerna.
            </seg>
            <seg n="f321d801">
              Med den här interpellationen vill jag visa på att vi ska fortsätta
              framåt men också på att alla ska vara medvetna om att det inte
              är någon helt säker plats. Man kan ju bli både skimmad och hackad
              och bli av med sina personuppgifter. Jag vill öka medvetenheten
              om det. Tänker Anna-Karin Hatt göra någon satsning på det framöver?
            </seg>
          </u>
          <note type="speaker" n="59cb001d">
            Anf. 96 Statsrådet ANNA-KARIN HATT (C):
          </note>
          <u who="unknown" xml:id="i-1c52af41c0757ab8-38" n="ce68c704">
            <seg n="9cb00ca0">
              Fru talman! Som Monica Green mycket väl känner till har PTS ett
              uppdrag att arbeta med dessa frågor. Man arbetar aktivt för att
              publicera riktlinjer och informera om vikten av ökad informationssäkerhet.
              Jag nämnde ett par exempel i mitt svar på Monica Greens interpellation.
            </seg>
            <seg n="7feb5874">
              Jag kan lyfta fram att det för ett halvår sedan var en omfattande
              offentlig diskussion om sårbarheten när man kopplar upp sig mot
              öppna nätverk som ju är alltmer frekvent förekommande och som
              kaféer, restauranger och många offentliga miljöer erbjuder många
              användare. PTS har publicerat en handledning för hur man ska gå
              till väga om man vill hantera känslig information. Det har man
              gjort för att öka medvetenheten om att om man kopplar upp sig
              mot ett nätverk som inte är skyddat innebär det att man utsätter
              sig för risken att någon kan lyssna på den information som man
              väljer att sända.
            </seg>
            <seg n="372c2381">
              PTS är den viktigaste myndigheten och den viktigaste uppdragstagaren
              som regeringen arbetar med i det här sammanhanget. Men det finns
              andra viktiga initiativ som vi lyfter fram och stöttar. Ett sådant
              är Surfa lugnt som spelar stor roll när det gäller att sprida
              kunskap om hur man bör bete sig på nätet och vilka risker som
              finns.
            </seg>
            <seg n="a5bcd690">
              Vi har ett gemensamt ansvar att opinionsbilda i de här frågorna.
              Det är däremot inte något politiskt ansvar att utveckla digitala
              plånböcker. Det vi har ansvar för, och det vi arbetar med i regeringen,
              är att se till att vi har säkra system för att identifiera oss
              och signera på nätet, det vill säga elektroniska ID-handlingar.
              Ambitionen från regeringens sida är att vi ska få fram ett system
              så att man som individ, oavsett i vilken kapacitet man behöver
              identifiera sig eller signera dokument på nätet, ska kunna använda
              en och samma elektroniska ID-handling på samma sätt som man kan
              använda en och samma fysiska ID-handling i det dagliga livet.
            </seg>
          </u>
          <note type="speaker" n="11993274">
            Anf. 97 MONICA GREEN (S):
          </note>
          <u who="Q3358763" xml:id="i-1f533bfad48ad734-2" n="8c7adf8f">
            <seg n="5e907850">
              Fru talman! Det var bra att Anna-Karin Hatt kom in på de frågorna
              i sitt näst sista inlägg. Jag tänkte just komma till frågan om
              sårbarhet i offentliga miljöer. Vi får andra typer av terminaler,
              och smarta telefoner, läsplattor, bärbara datorer och fasta datorer
              flyter ihop. När man använder dem i öppna nät finns det en stor
              risk. I samband med att man bygger ut de så kallade molnen och
              andra typer av nät finns det också en risk. Det blir då ännu viktigare
              att människor är medvetna om hur man lämnar ut sina uppgifter
              på nätet.
            </seg>
            <seg n="43c435a3">
              Skolan har naturligtvis ett stort ansvar för de yngre medborgarna.
              Det har jag interpellerat skolministern om och det tänker jag
              diskutera längre fram. Men det finns många äldre som inte är medvetna
              om riskerna med att gå ut på nätet.
            </seg>
            <seg n="9a24897d">
              När jag säger riskerna med att gå ut på nätet måste jag ändå
              poängtera att fördelarna överväger så mycket. Därför är det viktigt
              att titta på andra länder som har gått över till att ha ett enda
              kort som elektronisk ID-handling. Det är en oerhörd förenkling
              för medborgarna att ha ett enda kort för sjukvård, betalningar
              och andra uppgifter. Det är en förenkling, men innebär också en
              stor risk. Om det kortet försvinner är det ju väldigt mycket som
              försvinner. Det handlar om att titta på hur de länder har gjort
              som har övergått till det och hur vi ska kunna göra något liknande
              utan att få den stora sårbarhet som det kan innebära. Vi vill
              ju ligga i framkant. Vi vill att det ska vara säkert och vi vill
              att alla ska komma med i det digitala samhället framöver.
            </seg>
          </u>
          <note type="speaker" n="515fee57">
            Anf. 98 Statsrådet ANNA-KARIN HATT (C):
          </note>
          <u who="unknown" xml:id="i-1c52af41c0757ab8-39" n="ce68c704">
            <seg n="540f4476">
              Fru talman! Regeringens och min målsättning är att Sverige ska
              fortsätta att vara världens mest framgångsrika digitala samhälle.
              Det är klart att hög tillit till näten och till det som finns
              på Internet är helt avgörande för att vi ska åstadkomma det.
            </seg>
            <seg n="cc72c196">
              Illasinnade personer människor som vill oss illa finns både i
              vardagen och på Internet. Det kan vi aldrig komma ifrån. Det gör
              att ingen annan än jag själv kan ta ansvar för vad jag väljer
              att utsätta mig för och vilka risker jag väljer att ta på nätet.
              I slutändan är jag ensam vid mitt tangentbord. Ingen politiker,
              vare sig jag eller Monica Green, kan ändra på det. Vad man väljer
              att göra och inte göra på nätet är väldigt personligt och något
              som man många gånger gör i ett privat rum.
            </seg>
            <seg n="3197a33e">
              Därför är det tydligt att man som privatperson måste fundera
              över vilka risker man utsätter sig för. Man måste se till att
              ha aktuell programvara och uppdatera den. Man måste fundera innan
              man publicerar personliga uppgifter som telefonnummer, personnummer
              och kortnummer på nätet.
            </seg>
            <seg n="0f17e8f1">
              Vi politiker ska göra vad vi kan. Vi ska framför allt se till
              att få fram bra system för säker signering och identifiering på
              nätet så att man vet vem som är vem även på Internet. Vi ska också
              se till att samarbeta internationellt för att göra vad vi kan
              för att öka informationssäkerheten och säkerheten i nätstrukturen.
            </seg>
          </u>
          <note n="c0fc1ad1">
            Överläggningen var härmed avslutad.
          </note>
          <note n="152f4152">
            17 § Svar på interpellation 2010/11:377 om nätneutralitet mellan
            olika hemsidor
          </note>
          <note type="speaker" n="a35d1a19">
            Anf. 99 Statsrådet ANNA-KARIN HATT (C):
          </note>
          <u who="unknown" xml:id="i-1c52af41c0757ab8-40" n="ce68c704">
            <seg n="3a965be2">
              Fru talman! Marianne Berg har frågat mig vilka åtgärder jag avser
              att vidta för att konsumenterna ska kunna fortsätta att surfa
              med samma hastighet på olika hemsidor. Vidare har Marianne Berg
              frågat mig vilka åtgärder jag avser att vidta för att förmå nätoperatörer
              att inte kräva betalning av ägarna till olika hemsidor för åtkomsten
              till dessa.
            </seg>
            <seg n="e9403d31">
              Marianne Berg har ställt en skriftlig fråga till mig tidigare
              på samma tema som jag besvarade den 22 mars i år. Jag svarade
              då bland annat att regeringen i sin nyligen antagna proposition
              Bättre regler för elektroniska kommunikationer föreslagit att
              Post- och telestyrelsen, PTS, ska ges möjlighet att vidta åtgärder
              om det skulle visa sig att det finns problem av den art som Marianne
              Berg befarade.
            </seg>
            <seg n="1ecc31fb">
              Vi har i dag inga indikationer på att det som Marianne Berg för
              fram är reella problem på den svenska eller för den delen på den
              europeiska marknaden. Men vi ska naturligtvis inte låta oss nöjas
              med det. Jag håller med om att det ofta handlar om att förekomma
              problem som kan dyka upp. Det är oerhört viktigt att det öppna
              Internet upprätthålls. Det får inte heller vara så att legala
              webbplatser blockeras eller hindras av en operatör för att undgå
              konkurrens från Internetbaserade tjänster som levereras av andra
              aktörer än operatören själv. Det är inte otänkbart att marknaden
              står inför ett skifte vad avser affärsmodeller och att detta skulle
              kunna leda till otillbörlig diskriminering av viss trafik. Med
              tanke på den stora betydelse som elektroniska kommunikationer
              har för yttrandefriheten och informationsfriheten är det givetvis
              angeläget att sådan diskriminering inte inverkar menligt på dessa
              friheter. Det är viktigt även ur ett innovationsperspektiv att
              företag och entreprenörer som utvecklar elektroniska kommunikationstjänster
              på Internet kan nå fram till hela konsumentmarknaden.
            </seg>
            <seg n="23c1487f">
              I syfte att förekomma eventuella öppenhetsproblem som till exempel
              kan hänga samman med trafikstyrningen har regeringen både föreslagit
              ny lagstiftning som bygger på ett antal EU-rättsakter och gett
              ett uppdrag till PTS.
            </seg>
            <seg n="df54c597">
              Den nya lagstiftningen innebär till att börja med att operatören
              får en utökad informationsplikt i och med att kraven på transparenta
              avtal höjs. Det kommer att underlätta för konsumenterna att välja
              bort begränsade abonnemang till förmån för abonnemang utan begränsningar.
              Visar det sig att konsumenterna trots allt får svårt att teckna
              abonnemang utan blockeringar, eller att det uppstår faktiska problem
              med nedprioriterad trafik, kommer PTS att kunna meddela föreskrifter
              som blir tvingande för samtliga operatörer på marknaden som omfattas
              av lagen om elektronisk kommunikation.
            </seg>
            <seg n="c93daa0a">
              Utöver lagstiftning har regeringen gett PTS i uppdrag bland annat
              att i nära samverkan med Konsumentverket och andra berörda myndigheter
              se över om informationen till konsumenterna om vad de köper är
              tillräckligt tydlig vad avser begränsningar i åtkomst till tjänster
              och innehåll. En annan del av uppdraget är att genomföra informationsinsatser
              om begränsningar av innehåll och tjänster och förutsättningarna
              att byta tjänsteleverantör.
            </seg>
          </u>
          <note type="speaker" n="96bcd5fa">
            Anf. 100 MARIANNE BERG (V):
          </note>
          <u who="Q517921" xml:id="i-80f56ce6662ab1e7-0" n="95c2dfb6">
            <seg n="2fca217d">
              Fru talman! Jag tackar statsrådet för svaret. Det var mer uttömmande
              än svaret på min skriftliga fråga för några månader sedan. Jag
              tycker att statsrådet har tagit några steg framåt.
            </seg>
            <seg n="f86fd748">
              Men som opposition är man aldrig nöjd, och jag tycker inte att
              tillräckligt har gjorts i denna fråga. Det är första gången som
              vi debatterar denna fråga. Det betyder inte att frågan är oviktig,
              utan tvärtom är den viktig att lyfta fram. Jag tror nämligen att
              många konsumenter inte är medvetna om att det kan ta längre tid
              och att man kan bli blockerad från vissa hemsidor.
            </seg>
            <seg n="9527ced7">
              Både för näringslivets utveckling och för den svenska demokratin
              är det viktigt att konsumenterna är medvetna om detta.
            </seg>
            <seg n="a3885e87">
              Statsrådet hänvisar i sitt svar till den möjlighet som Post-
              och telestyrelsen får att besluta om lägsta tjänstekvalitet för
              Internettjänster.
            </seg>
            <seg n="42078d7c">
              Som jag anförde i min tidigare skriftliga fråga till statsrådet
              är detta naturligtvis ett steg i rätt riktning. Men frågan är
              om det är tillräckligt. Det är min stora fråga.
            </seg>
            <seg n="dd73308d">
              Ett direktiv om lägsta tjänstekvalitet innebär ingenting annat
              än just någon form av minimigräns med vilken hastighet en hemsida
              kan få nedladdas.
            </seg>
            <seg n="dc3de3bf">
              Då undrar jag om statsrådet verkligen menar att detta är tillräckligt.
              Jag kan inte se att det till exempel skulle innebära något hinder
              för en dagstidning att betala till någon nätoperatör för att det
              ska gå snabbare att ladda ned den egna hemsidan än konkurrentens.
              Är det rimligt? Nej, det tycker jag inte. Är det rimligt att det
              tar längre tid för den enskilde att kommunicera med en myndighet
              jämfört med privata företag för att det privata företaget har
              betalat någon form av avgift till nätoperatören? Nej, jag anser
              inte att det är rimligt. Är det rimligt att det går snabbare att
              besöka en myndighet om man har en nätoperatör jämfört med en annan
              därför att den nätoperatören anser att den myndighetens uppgifter
              är viktiga i samhället av ett eller annat skäl? Ska vissa hemsidor
              kunna laddas ned snabbare än andra beroende på vilken bedömning
              nätoperatören gör av den politiska lämpligheten av hemsidans innehåll?
              Nej, det tycker jag inte.
            </seg>
            <seg n="0b7595b0">
              Vänsterpartiet tycker att det är olämpligt att denna typ av bedömningar
              ska ligga i händerna på privata företag.
            </seg>
            <seg n="b2fc8f24">
              Jag vill inte säga att regeringen inte har gjort någonting. Jag
              tror faktiskt att man gör saker och försöker förbättra. Men vi
              ser mycket olika på hur man ska agera.
            </seg>
            <seg n="97afce10">
              Vänsterpartiet menar att det är en självklar princip att om konsumenten
              har betalat för en viss hastighet ska denna gälla oavsett hemsida.
              Om statsrådet också anser att det är en viktig princip jag uppfattar
              ändå att statsrådet anser det och tycker som jag vad är statsrådet
              då beredd att göra för att det också ska bli så i Sverige i framtiden?
            </seg>
          </u>
          <note type="speaker" n="5cf39180">
            Anf. 101 Statsrådet ANNA-KARIN HATT (C):
          </note>
          <u who="unknown" xml:id="i-1c52af41c0757ab8-41" n="ce68c704">
            <seg n="6a28b0a2">
              Fru talman! Olika webbplatser kan vara olika snabba av olika
              skäl. Jag skulle gärna nämna något om vad skälen till detta faktiskt
              kan vara.
            </seg>
            <seg n="e9aa7ebf">
              I första hand beror det på vilken kapacitet som webbplatsinnehavaren
              själv har på sin hemsida, givet att allt annat är lika förstås,
              till exempel användarens utrustning, kapaciteten i näten och så
              vidare.
            </seg>
            <seg n="054572f9">
              Dessutom kan man som Internetleverantör påverka hastigheten genom
              att välja vilka servrar som man lagrar sitt innehåll på. Det finns
              i dagsläget tredjepartsföretag och även Internetleverantörer som
              erbjuder så kallade värdtjänster där serverutrymme erbjuds närmare
              konsumenterna så att det ska bli en kortare sträcka för innehållet
              att transporteras och därmed en snabbare överföring.
            </seg>
            <seg n="f6c37b70">
              Det som är viktigt att lyfta fram i sammanhanget och komma ihåg
              är att en innehållsleverantör aldrig är tvungen att betala för
              dessa så kallade CDN-tjänster. Det är en frivillig affär som man
              kan välja att ingå.
            </seg>
            <seg n="228c9287">
              Om det skulle visa sig, oavsett vilket skäl som det kan handla
              om, att PTS skulle upptäcka att tjänster på Internet diskrimineras,
              till exempel att trafiken fördröjs eller helt blockeras, är det
              precis som Marianne Berg säger så att regeringen precis genom
              den proposition som vi har förelagt riksdagen och som riksdagen
              nyligen har beslutat om har givit PTS verktyget att beivra det
              genom de bestämmelser som träder i kraft redan den 1 juli i år.
              Om det skulle visa sig att det finns en sådan diskriminering på
              Internet är det ingen liten sak för PTS att gå in och besluta
              om lägsta tjänstekvalitet. Det är ett ganska stort marknadsingripande.
            </seg>
            <seg n="8a57e93d">
              Min förhoppning är att själva det faktum att marknadsaktörerna
              vet att PTS har detta verktyg ska leda till att de som levererar
              tjänster på Internet faktiskt väljer att agera proaktivt och att
              inte diskriminera tjänster.
            </seg>
            <seg n="84ed903c">
              Det som avslutningsvis är viktigt att framhålla är att vi i den
              förändrade lagen om elektroniska kommunikationer väsentligt stärker
              konsumenternas rättigheter och deras möjligheter att faktiskt
              på förhand få veta vilka begränsningar som finns i olika avtal
              så att man kan rösta med fötterna eller välja ett avtal där man
              faktiskt kan få den tjänstekvalitet som man förväntar sig och
              som man är beredd att betala för.
            </seg>
          </u>
          <note type="speaker" n="dbb3492f">
            Anf. 102 MARIANNE BERG (V):
          </note>
          <u who="Q517921" xml:id="i-80f56ce6662ab1e7-1" n="95c2dfb6">
            <seg n="d736b32a">
              Fru talman! Jag är mycket väl medveten om det som statsrådet
              tog upp om kapacitet och så vidare. Men det förekommer problematik
              när det gäller att man av en eller annan anledning inte kan komma
              fram så snabbt som man egentligen skulle kunna göra. Det är det
              som jag vill försöka tillrättalägga. Det finns nämligen inte problem
              bara med nätoperatörer som önskar styra konsumenternas tillgång
              till Internet. Det berör också möjligheterna att använda IP-telefoni.
            </seg>
            <seg n="98fc5d44">
              Det finns exempel där mobiltelefoner kostar olika mycket beroende
              på om köparen vill kunna använda IP-telefoni såsom Skype eller
              inte.
            </seg>
            <seg n="0e221e49">
              Jag ska ta ett exempel. I Frankrike stängde en teleoperatör helt
              enkelt av möjligheten att använda Skype. Man kan konstatera att
              Post- och telestyrelsen inte verkar vara speciellt intresserad
              av möjligheten att besluta om en lägsta tjänstekvalitet över huvud
              taget. Enligt David Troëng, som är chef på Post- och telestyrelsens
              konkurrensavdelning, skulle denna typ av krav förändra endast
              nätoperatörens prissättning och affärsmodeller.
            </seg>
            <seg n="85ea62d7">
              Statsrådet har i sina svar på min interpellation och tidigare
              skriftliga fråga hänvisat till just Post- och telestyrelsens möjligheter
              att besluta om en lägsta tjänstekvalitet, och jag har ifrågasatt
              om det verkligen är tillräckligt.
            </seg>
            <seg n="5a711813">
              Det känns faktiskt lite oroande att den lagstiftning som statsrådet
              hänvisar till som en viktig förändring inte ens verkar eftersträvansvärd
              eller betydelsefull av det ämbetsverk som får befogenheten.
            </seg>
            <seg n="e35d95d3">
              Om statsrådet och regeringen nu tar denna fråga på verkligt allvar,
              varför ställer man då inte detta som krav i en framtida utredning
              när det gäller till exempel auktioner i fråga om frekvenser? Är
              statsrådet beredd att gå vidare i denna riktning?
            </seg>
          </u>
          <note type="speaker" n="8dfe3ba2">
            Anf. 103 Statsrådet ANNA-KARIN HATT (C):
          </note>
          <u who="unknown" xml:id="i-1c52af41c0757ab8-42" n="ce68c704">
            <seg n="1db4657b">
              Fru talman! Marianne Berg nämnde i sitt inlägg att det finns
              exempel på abonnemang där det kostar olika mycket att använda
              till exempel IP-telefoni. Men det ligger inte i regeringens intresse,
              och jag tror inte heller att det ligger i riksdagens intresse,
              att från politiskt håll gå in och likrikta vare sig prissättning
              eller exakt vad som ska finnas i olika abonnemang.
            </seg>
            <seg n="382a5b22">
              Det som vi har varit mycket tydliga med från regeringens sida,
              och som riksdagen nu har bekräftat genom att man har antagit den
              nu justerade lagen om elektroniska kommunikationer, är att om
              det skulle visa sig att man som konsument över huvud taget inte
              kan teckna ett abonnemang där man till exempel kan använda tjänsten
              IP-telefoni kan PTS gå in och göra ett ingripande och faktiskt
              stipulera vad som ska ingå som lägsta tjänstekvalitet.
            </seg>
            <seg n="0112c418">
              Det är dock ett väldigt ingripande och åtagande.
            </seg>
            <seg n="d6298e39">
              Det är ingen orimlighet att det finns abonnemang som erbjuder
              olika saker och kostar olika mycket beroende på vad det är man
              som konsument vill köpa. Man kanske inte vill ha särskilt mycket
              innehåll i det man vill få tillgång till, och därmed kunna få
              ett lägre pris, eller så vill man ha en väldigt omfattande tjänst
              och är beredd att betala för det. Det viktiga är att konsumenten
              har valfrihet och att vi inte helt och hållet stänger ute en viss
              typ av tjänster, inte ens IP-telefoni, när det handlar om mobila
              tjänster.
            </seg>
            <seg n="23118110">
              Man kan av Marianne Berg, som är väldigt engagerad i frågan,
              få intrycket av att detta skulle vara ett stort problem på den
              svenska marknaden. Så är inte fallet; det kunde vi konstatera
              när vi arbetade fram den förändrade lagen om elektroniska kommunikationer.
              I dagsläget har vi inga tecken på att detta skulle vara ett stort
              problem på den svenska marknaden.
            </seg>
            <seg n="a6559abe">
              Vi valde ändå från regeringens sida att arbeta proaktivt och
              faktiskt utöka PTS verktygslåda för den händelse problemet skulle
              uppstå, eller ännu mer för att stävja det på förhand och sända
              en tydlig signal att det för regeringen och Sverige är viktigt
              med ett öppet Internet och viktigt att konsumenterna faktiskt
              kan få tillgång till dessa tjänster. Det är också viktigt att
              de som utvecklar tjänsterna kan få tillgång till hela marknaden,
              så att Sverige blir en intressant marknad för tjänsteutvecklare
              att investera i.
            </seg>
          </u>
          <note type="speaker" n="e0499455">
            Anf. 104 MARIANNE BERG (V):
          </note>
          <note n="0df44d1e">
            Fru talman! Tack, återigen, statsrådet!
          </note>
          <u who="Q517921" xml:id="i-fd506abe9c479ac0-0" n="95c2dfb6">
            <seg n="994cf441">
              Nej, säg att det inte är någon stor problematik i det här landet.
              Oavsett om det är en stor problematik eller inte kan den dock
              växa sig stor om vi ingenting gör. Det är det som är min poäng.
            </seg>
            <seg n="c6c9e5f9">
              Jag vill i mitt sista inlägg citera Nellie Kroes, EU-kommissionär
              för telekomfrågor. Hon hotar med rättsliga åtgärder mot Internetleverantörer
              som förhindrar en rättvis tillgång till Internet genom att stoppa
              konkurrenternas tjänster. Företagens nätneutralitet ska nu hårdgranskas,
              enligt Kroes i Svenska Dagbladet den 26 april 2011.
            </seg>
            <seg n="b7cbebfb">
              Hon framför som exempel på icke nätneutralt beteende en brittisk
              leverantör som ser till att Skype är oanvändbart på eftermiddagar
              och kvällar för att Internettelefoni inte ska ta för mycket plats
              i bredbanden från andra tjänster, som företagen som tjänar pengar
              på utan att kunderna ens varnas. Nellie Kroes fortsätter: Ta mig
              på orden: Om åtgärderna för att öka konkurrensen inte räcker för
              att ge konsumenterna verkliga valmöjligheter, så är jag redo att
              förbjuda blockering av tjänster och tillämpningar.
            </seg>
            <seg n="692e0d30">
              Statsrådet, vår svenska IT-minister, är dock övertygad om att
              det inte finns några sådana problem i Sverige och att det även
              om så vore fallet finns ett tillräckligt starkt regelverk för
              att lösa detta. Det har statsrådet tagit upp här vid flera tillfällen.
              Från Vänsterpartiets sida är vi dock inte lika övertygade.
            </seg>
          </u>
          <note type="speaker" n="ec625e01">
            Anf. 105 Statsrådet ANNA-KARIN HATT (C):
          </note>
          <u who="unknown" xml:id="i-1c52af41c0757ab8-43" n="ce68c704">
            <seg n="c939431a">
              Fru talman! Tack, Marianne Berg, för debatten redan nu! Jag kan
              konstatera att det är lite märkligt att vi redan innan den justerade
              lagen om elektroniska kommunikationer träder i kraft den 1 juli
              kan dra tvärsäkra slutsatser om att verktygslådan inte räcker.
            </seg>
            <seg n="0e625de6">
              Jag är helt övertygad om att Marianne Berg precis som jag själv
              vet att det är rätt avsevärda förstärkningar av PTS möjligheter
              att ingripa och också förstärkningar av konsumenternas rättigheter
              när det gäller rätten att faktiskt få en transparent och allsidig
              information från dem man funderar på att köpa en tjänst av innan
              man tecknar ett abonnemang. Det viktigaste som konsument är att
              ha full information innan man ingår ett avtal, så att man kan
              välja om man vill teckna ett avtal med den personen eller inte.
            </seg>
            <seg n="f7ac71ed">
              Nellie Kroes har jag träffat många gånger, och jag hyser den
              största respekt för henne. Jag delar också ett starkt engagemang
              för att vi ska ha en stark digital inre marknad i Europa med henne.
              Det hon pekade på och som du, Marianne Berg, anförde var ett brittiskt
              exempel. Med förlov sagt: Problem som finns på den brittiska marknaden
              föranleder inte att vi vidtar särskilda åtgärder på den svenska
              marknaden.
            </seg>
            <seg n="0d4b13c7">
              Däremot har vi vidtagit åtgärder av ett helt annat skäl, nämligen
              att se till att förebygga och på förhand ge PTS muskler att ingripa
              inte utformat som ett förbud utan utformat som ett starkt verktyg
              för PTS att gå in och stipulera vad som ska vara lägsta tjänstekvalitet
              om det skulle visa sig att svenska konsumenter inte kan teckna
              abonnemang för en viss typ av tjänster, till exempel IP-telefoni.
            </seg>
          </u>
          <note n="c0fc1ad1">
            Överläggningen var härmed avslutad.
          </note>
          <note n="db04e056">
            18 § Svar på interpellationerna 2010/11:384, 388 och 390 om fungerande
            telefoni för medborgarna
          </note>
          <note type="speaker" n="ed8e6e6a">
            Anf. 106 Statsrådet ANNA-KARIN HATT (C):
          </note>
          <u who="unknown" xml:id="i-0e77ecf7f99f327d-3" n="ce68c704">
            <seg n="89c92b85">
              Fru talman! Marie Nordén har frågat mig vilka åtgärder jag avser
              att vidta med anledning av att teleabonnenter i framför allt landsbygd
              inte erbjuds fullgoda och fungerande alternativ till fast telefoni
              i ej lönsamma områden. Isak From har frågat mig vilka åtgärder
              jag avser att vidta för att fler ska erbjudas riktigt bredband
              i stället för det fasta telefonnätet. Maria Stenberg har frågat
              mig vilka åtgärder jag avser vidta för att säkerställa att lagen
              om elektronisk kommunikation och hemtelefoni verkligen omfattar
              hela befolkningen i Sverige. Jag har valt att besvara interpellationerna
              i ett sammanhang.
            </seg>
            <seg n="f6857d30">
              Först och främst vill jag poängtera att när det gäller tillgången
              till telefoni finns det i dag, enligt uppgifter från Post- och
              telestyrelsen, PTS, inga hushåll eller företag i Sverige som saknar
              telefoni och som vill ha det till sin stadigvarande bostad eller
              sitt fasta verksamhetsställe. Bakgrunden är att Telia Sonera genomför
              ett teknikskifte där bolagets kopparledningar byts ut mot trådlösa
              anslutningar i delar av landet. Bolaget har i en utfästelse försäkrat
              att fungerande trådlösa alternativ kommer att erbjudas de abonnenter
              vars fasta kopparförbindelse inte kommer att upprätthållas.
            </seg>
            <seg n="edba280b">
              Interpellanterna gör gällande att Telia Sonera inte erbjuder
              fungerande alternativ. Jag förmodar att vad som avses är Telia
              Soneras initiala försök med så kallad fastmobilsteknik, som varit
              behäftad med vissa brister. Detta var bland annat märkbart när
              man försökte återställa telefonnäten efter stormen Gudrun. Bristerna
              var dock inte av en sådan omfattning som Isak From påstår. PTS
              har konstaterat att tjänsten uppfyllde lagens krav om god funktion
              och teknisk säkerhet.
            </seg>
            <seg n="a914361d">
              Telia Sonera har sedan dess vidareutvecklat en mobil ersättningstjänst,
              och den fungerar enligt PTS utan större avvikelser. Lösningarna
              innebär att en liten adapter monteras i hemmet och kunderna på
              så vis kan ringa med sina vanliga telefoner om de vill det. Den
              redovisning som hittills har lämnats från både Telia Sonera, PTS
              och berörda kommuner är att teknikskiftet fortlöper utan problem
              och under kontrollerade former.
            </seg>
            <seg n="38f43777">
              Maria Stenberg undrar om jag avser att föreslå ändringar i lagen
              om elektronisk kommunikation så att hemtelefoni verkligen omfattar
              hela befolkningen. Så som framgår av svaret är det i dag ingen
              som saknar telefoni till sin stadigvarande bostad eller sitt fasta
              verksamhetsställe. Utgångspunkten är att marknaden ska tillhandahålla
              samhällsomfattande tjänster, vilket följer av lagen om elektronisk
              kommunikation som lades fram av den dåvarande socialdemokratiska
              regeringen 2003.
            </seg>
            <seg n="e1994fea">
              De åtgärder som regeringen och PTS vidtar har denna inriktning,
              och de insatser som görs syftar till att i första hand uttömma
              marknadens potential. Därför ser jag för närvarande inte något
              behov av en förändrad lagstiftning.
            </seg>
            <seg n="2661c970">
              För det fall vare sig marknaden eller andra åtgärder inte räcker
              till, såsom bland annat täckningskrav, är regeringens bedömning
              att det har funnits och fortfarande finns ett behov att upphandla
              åtminstone telefoni i enstaka fall. En rimlig utgångspunkt är
              att man ska ha haft telefoni tidigare samt att det ska vara fråga
              om stadigvarande bostäder eller fasta verksamhetsställen. Det
              innebär att exempelvis fritidsboenden inte kan räkna med telefoni
              utöver vad marknaden är beredd att bygga ut.
            </seg>
            <seg n="8f89729f">
              Regeringens politik utgår ifrån att så många som möjligt i Sverige
              ska ha tillgång till elektroniska kommunikationer, inklusive telefoni,
              genom marknadens aktörer. Därför har vi i första hand gynnsamma
              lagar och regler för att främja investeringar i branschen och
              konkurrensen mellan operatörer. Det finns inte längre ett statligt
              televerk som alla är anslutna till, utan ett antal olika operatörer
              att välja mellan för de flesta.
            </seg>
            <seg n="a30c8135">
              Hushållens och företagens telefoni- och bredbandslösningar skiljer
              sig åt, och denna trend kommer sannolikt att fortsätta, bland
              annat beroende på olika behov. Olika lösningar kommer att samverka
              för att tillgodose behovet av samhällsomfattande tjänster. När
              det gäller trådlösa alternativ är dessa på frammarsch både tekniskt
              och marknadsmässigt. Fler och fler väljer att bara ha ett abonnemang
              för trådlös kommunikation. Operatörerna har byggt ut sin mobiltäckning
              utöver tillståndskraven, vilket i sig är ett tecken på att just
              geografisk tillgänglighet är en konkurrensfördel på marknaden.
            </seg>
            <seg n="60736dcf">
              När det gäller bredbandstillgång i områden som är mindre kommersiellt
              intressanta kommer de statliga täckningskraven, som villkorar
              en av operatörernas tillstånd i det så kallade 800-megaherzbandet,
              att användas. Villkoren kommer att bidra till att merparten av
              de hushåll och fasta verksamhetsställen som i dag saknar överföringshastighet
              på en megabit per sekund kommer att tillhandahållas en sådan anslutning.
              Anslutningarna kommer också att medge taltelefoni. Denna insats
              är en viktig och bärande del i regeringens bredbandsstrategi.
            </seg>
            <seg n="2303ff85">
              PTS har dessutom ytterst alltid en möjlighet att med lagstöd
              vid behov utse en operatör med uppgift att tillhandahålla alla
              rimliga krav på samhällsomfattande tjänster, vilket inbegriper
              telefoni.
            </seg>
          </u>
          <note n="9e46c263" type="speaker">
            Anf. 107 MARIE NORDÉN (S):
          </note>
          <u who="Q3373142" xml:id="i-37d3ed7d1e3a8241-3" n="ce68c704">
            <seg n="c96a7dfe">
              Fru talman! Jag vill börja med att tacka ministern för svaret.
              Tillgång till fungerande telefoni är en rättighet och en nödvändighet.
              Av de flesta av oss tas det för givet, men i glesbygden, till
              exempel i Bräcke, Strömsund och Härjedalen, är det inte en självklarhet
              för alla, inte sedan Telia påbörjade sin avveckling av det fasta
              kopparnätet.
            </seg>
            <seg n="8c20a96a">
              Ministern säger i sitt svar att ingen saknar telefoni i sin fasta
              bostad. Det trodde jag stämde, men det gör det faktiskt inte.
              Enligt de uppgifter jag har fått när jag har pratat med kommunala
              företrädare i vissa av de här kommunerna är det tyvärr inte så
              att alla har en fungerande telefon, fast eller mobil.
            </seg>
            <seg n="9d6ca0ce">
              Sedan kan man ställa sig frågan om den telefoni som de har fungerar
              som den borde. Tyvärr är fallet så att den inte gör det. Det är
              orsaken till min interpellation.
            </seg>
            <seg n="a4c670a3">
              Det började för några år sedan när vi fick rapporter om byar
              uppe i norra Jämtland där det enda sättet att kommunicera med
              varandra var att använda walkie-talkie. Självklart tog man för
              givet att det var något enstaka fall, det kommer att lösas. En
              miss av Telia, måste det vara som naturligtvis inte kommer att
              upprepas. Lite senare, 2009, fick vi läsa om en hel by som förlorade
              sitt fasta telenät över en natt utan någon riktig förvarning mer
              än ett brev på posten med ett nytt simkort, vilket inte kan räknas
              som någon direkt information. Alla i byn visste att det inte fanns
              fungerande mobiltäckning.
            </seg>
            <seg n="7a8a0657">
              Jag pratade med en kvinna i Bräcke kommun som numera har den
              mobila fasta telefonin, som ministern nämner. Enligt Telia fungerar
              den. Men om man från Telia hade pratat med kvinnan på hennes telefon
              hade man förstått att så är det inte. Det skrapas, det hörs inte
              vad man säger, och rätt vad det är bryts samtalet. Hon beskriver
              det som helt hopplöst, och det gör även hennes vänner som säger
              att det är omöjligt att föra ett samtal på telefon med henne numera.
              Man ringer bara när det är nödvändigt.
            </seg>
            <seg n="4194e5e4">
              De som drabbats värst är de äldre. Vi vill ju alla att man ska
              kunna bo kvar hemma så länge som möjligt. För en kommun som Bräcke,
              som jag kommer att ta några exempel ifrån, där man har mycket
              glesbygd och där det är långt mellan gårdarna är det en utmaning.
              Det krävs mycket planering, och personalen måste tänka smart när
              de ska resa mellan de äldre. Trygghetslarm är en förutsättning
              för att det ska kunna fungera. Det behövs också i tätort.
            </seg>
            <seg n="7ad0953c">
              När det fasta nätet avvecklades säger kommunföreträdare att man
              i Bräcke inte känner sig trygg längre. Det är svårt att garantera
              tryggheten och säkerheten för de äldre. Den här osäkerheten känner
              man med all rätt.
            </seg>
            <seg n="d87ceda5">
              Det första fallet inträffar i februari när Hildur i Grönviken
              i Bräcke kommun förlorar sitt trygghetslarm då Telia helt sonika
              stänger marknätet och mobilsignalen inte är tillräckligt stark
              för att klara larmet. Efter påtryckningar kopplar Telia tillbaka
              den fasta ledningen igen. Man hoppas och tror att Telia har lärt
              sig av detta, och självklart ska det inte behöva hända igen. Det
              här är allvarliga saker. Trygghetslarm är ingenting man slarvar
              med. Men i maj händer det igen, i en annan by men i samma kommun.
              Igen stänger Telia nätet utan att se till att larmet fungerar
              via det mobila nätet, och kommunen måste hantera situationen,
              vilket man också gör.
            </seg>
            <seg n="616a6db5">
              Problemet finns, ministern. Jag vet att det är önsketänkande
              från Post- och telestyrelsen att det här fungerar problemfritt.
              Därför är min fråga igen till ministern: Vilka åtgärder kan ministern
              tänka sig att vidta för att lösa problemet?
            </seg>
          </u>
          <note type="speaker" n="cc47d0bf">
            Anf. 108 ISAK FROM (S):
          </note>
          <u who="unknown" xml:id="i-1431f33ee9612d8d-2" n="307ca9e0">
            <seg n="58084b53">
              Fru talman! Tack, statsrådet, för svaret! Jag vet att statsrådet
              tycker att den här frågan är viktig. Vi har debatterat frågan
              tidigare, och jag tycker mig se i statsrådets arbete en annan
              insikt i de bekymmer som vanliga människor har som berörs av frågan
              än vad vi såg i förra debatten.
            </seg>
            <seg n="117ea9d6">
              Likväl är det fortfarande många frågetecken att räta ut. Det
              finns indikationer på att omställningen till ny teknik riskerar
              att stanna av och att skillnaderna i landet riskerar att öka.
              Det statliga Telia Sonera har startat avvecklingen av det fasta
              kopparnätet för telefoni i framför allt de områden som inte betraktas
              som lönsamma. Det hela motiveras helt riktigt med att gammal teknik
              ska ersättas med ny. Så har det varit sedan telefonins begynnelse
              att gamla apparater och växlar har bytts ut och att ledningarna
              har uppgraderats och underhållits. Det kan man säga har varit
              en strategi som vi har varit politiskt överens om.
            </seg>
            <seg n="b1446388">
              Men hur ser det ut i verkligheten? Det är tyvärr så att många
              av de mindre lönsamma ledningsgatorna och växlarna ute i landet
              inte har underhållits som de borde. Slutklämmen på det olönsamma
              underhållsarbetet ser vi nu. Det är att Telia Sonera säger upp
              telefonabonnemang utan att fungerande alternativ erbjuds. Självklart
              är det inte acceptabelt.
            </seg>
            <seg n="d2e58bfb">
              I Västerbotten tycks det nu som att Telia till viss del har svängt
              och att avvecklingstiderna har förlängts mot vad som tidigare
              annonserats. Jag kan inte tänka mig annat än att det måste vara
              någon sorts styrning här, man ser att det är totalt omöjligt att
              genomföra det som det var tänkt. För ett år sedan var människorna
              rejält upprörda i de områden hemma i Västerbotten som berörs.
            </seg>
            <seg n="0a05a78e">
              Om det fungerar som det är tänkt och kapaciteten inte är störd
              med fast mobil sägs det uppfylla kraven på fast mobil. Det innebär
              att kapaciteten på bredbandet till och från masten ska vara väl
              utbyggd. Det har varit diskussioner kring kapaciteten i nätet.
              Är det många ute på Internet blir det trängre, och det är klart
              att då kommer störningen. Fiber- och IP-telefoni borde vara naturlig
              ersättning, men för de hushåll som nu förlorar sin fasta telefoni
              är det gemensamt att de ligger vid telestationer som inte har
              framdragen fiber och därför aldrig kommer att få bredband. De
              här kunderna kommer vi aldrig att bygga bredband till, säger Telia
              när jag ringer och frågar. Telia väljer att erbjuda, i de fall
              det är möjligt, en mobil lösning.
            </seg>
            <seg n="56512c3b">
              Regeringen har i sin bredbandsstrategi slagit fast att Sverige
              ska ha ett bredband i världsklass så att 90 procent av hushållen
              och företagen ska ha tillgång till bredband om minst 100 megabit
              per sekund senast 2020. Men enligt sitt svar till oss lägger ministern
              över mycket av ansvaret på marknaden, och det är bra när marknaden
              fungerar. Är det inte i huvudsak i de lönsammaste områdena som
              marknaden har förutsättningar för att fungera? I stora delar av
              landet är det, till ytan i all fall, så att marknaden inte fungerar
              på området.
            </seg>
            <seg n="871d63f0">
              I går kunde man läsa i Norra Västerbotten att hälften av stolpnätet
              ska plockas ned inom fem år. Det är klart att befolkningen är
              orolig när man hör om de prov som tidigare visat att systemet
              inte fungerar. Inom fem år kanske vi har en fungerande ersättning.
            </seg>
            <seg n="f8c521f2">
              Jag får återkomma i nästa inlägg.
            </seg>
          </u>
          <note type="speaker" n="774891c3">
            Anf. 109 MARIA STENBERG (S):
          </note>
          <u who="Q4980261" xml:id="i-764266a0fb4e0de3-0" n="4706cf09">
            <seg n="62901745">
              Fru talman! Tack, ministern, för det gemensamma svaret till oss
              tre interpellanter!
            </seg>
            <seg n="cb957ce2">
              Jag kan konstatera helt kallt att det inte är helt enkelt att
              leva, bo och verka i Sveriges glesbygder i dagens samhälle, trots
              att Centerpartiet och den ansvariga ministern i regeringen ändå
              har ett förflutet med att arbeta aktivt för glesbygdens frågor.
              Men jag ska som sagt ändå tacka för svaret.
            </seg>
            <seg n="e5bea93c">
              Det kanske inte heller är helt överraskande att vi tre interpellanter
              bor och lever i både landsbygd och glesbygd, och det är våra väljares
              och våra medborgares liv som vi försöker beskriva i den här kammaren.
            </seg>
            <seg n="0a8244c5">
              Kommunikationer är ett brett område som rör i princip allting
              som är viktigt för att man ska kunna leva, bo och verka. Det handlar
              om tåg, bredband, flyg, mobiltelefoni, bussar och faktiskt också
              att ha en hemtelefon. Det kan synas lite enkelt att i dagens teknikstarka
              Sverige vara orolig över att man inte kan kommunicera med andra
              människor. För oss som bor i glesbygd är det inte självklart att
              faktiskt kunna kommunicera via en fast telefon, via sin mobiltelefon
              eller via sin dator, även om man nu har fått den fina möjligheten
              att köpa ett abonnemang. Att bli avskuren från möjligheten att
              kommunicera med andra människor, myndigheter eller vad man nu
              vill kommunicera med innebär faktiskt också isolering, och det
              är det som till en del sker i Sveriges glest bebyggda områden.
            </seg>
            <seg n="25810c9c">
              Jag har jobbat som undersköterska i hela mitt liv tills jag kom
              till riksdagen, och den mesta och den sista tiden inom hemtjänsten,
              så jag vet hur det är när man bygger upp en vård för äldre människor
              som bor i glesbygdsområden, och telefonen är en del av vården.
              Det innebär att människor som jobbar inom hemtjänsten kanske börjar
              sin arbetsdag med att ringa ett antal äldre som fortfarande bor
              i till exempel näst intill väglöst land. Det är en del av välfärdssamhället
              att äldre människor ska kunna välja att bo kvar i sina hem långt
              bort från tätorterna. Och det är inte bara de äldre som vill kunna
              välja att bo i sin hemmiljö. Om man ser det krasst ur ett kommunalpolitiskt
              perspektiv är det en rätt lönsam affär att äldre människor kan
              bo kvar i sin hemmiljö med stöd och hjälp av hemtjänsten. Där
              är då telefonen och trygghetslarmen en stor del, som sagt, i att
              man ska kunna bo kvar hemma.
            </seg>
            <seg n="d30782a2">
              I min hemkommun finns det många äldre människor som trots att
              de har förlorat sin make eller maka och nästan inte har några
              grannar ändå vill bo kvar hemma, därför att det är där de känner
              sig trygga och där de känner sig mest friska, hur frisk man nu
              kan känna sig när man har börjat närma sig 90 år. Men det är en
              del av samhällsservicen att ha en trygghetstelefon och en fast
              telefon.
            </seg>
            <seg n="c8ba921c">
              Precis som Marie Nordén säger, och jag skulle kunna upprepa det
              hon säger, finns det bevis på att det inte riktigt fungerar. Det
              är ju en sak i teorin att säga att alla har möjlighet att kommunicera.
              Men de facto bor det människor där ute i glesbygden som inte kan
              kommunicera, där vi pratar om Europas nästan sista vildmark, där
              telefonerna, oavsett om det är IP-telefoni eller mobiltelefoner,
              är beroende av vad det är för väder och vind. När det snöar och
              blåser som värst får man hoppas att det inte händer någonting,
              för då kanske inte mobilen funkar, och IP-telefoni är ju inte
              ens att fundera över.
            </seg>
            <seg n="2334ebaa">
              Det är klart att vi undrar över hur man har tänkt säkerställa
              kommunikationen i glesbebyggda områden.
            </seg>
          </u>
          <note type="speaker" n="cb1dcda4">
            Anf. 110 Statsrådet ANNA-KARIN HATT (C):
          </note>
          <u who="unknown" xml:id="i-0e77ecf7f99f327d-4" n="ce68c704">
            <seg n="a9563e9c">
              Fru talman! Goda elektroniska kommunikationer är väldigt viktiga,
              och jag är glad att Isak From har noterat mitt engagemang i frågan.
              Jag skulle vilja säga att det är lika viktigt som det var att
              få en väg framdragen till gården för hundra år sedan. Det är en
              del av tillväxtens blodomlopp.
            </seg>
            <seg n="844ff2fc">
              I det sammanhanget är det glädjande att vi kan konstatera att
              Sverige hör till de länder som har bäst täckning i världen. Det
              har vi tack vare att vi under många år har varit väldigt skickliga
              från statsmaktens sida på att ställa täckningskrav när vi delar
              ut olika tillstånd och licenser, men också därför att marknadens
              aktörer vartefter har insett att i Sverige är det en konkurrensfördel
              att kunna erbjuda sina abonnenter bra nät.
            </seg>
            <seg n="3cbca578">
              Den omställning som nu pågår, där Telia håller på att ställa
              om från kopparnäten, är oundviklig. Den kan vi inte komma ifrån.
              Den kommer att behövas för att uppgradera till nästa generation.
              Både jag och mina företrädare har, som interpellanterna känner
              till, haft och har kontinuerligt en omfattande dialog med Telia.
              Telia Sonera har också gjort en ensidig utfästelse och konstaterat
              att man inte har för avsikt att avveckla någon kopparledning där
              man inte kan erbjuda andra alternativ. Telia har vartefter också
              blivit avsevärt mycket bättre på att hantera dialogen med konsumenterna
              om hur detta arbete ska gå till.
            </seg>
            <seg n="65a091ba">
              Däremot har vi från regeringens sida bett Telia Sonera att göra
              en uppskattning av vilka abonnenter det är man inte klarar av.
              Och man gör bedömningen att under de närmaste åren kan det handla
              om någonstans mellan fem och tio abonnenter per år som man inte
              klarar av att erbjuda ersättningstelefoni. Då har vi från regeringens
              sida skjutit till medel till PTS, som har uppdraget att se till
              att upphandla telefoni till dessa abonnenter så att de inte ska
              stå utan telefoni.
            </seg>
            <seg n="0815601e">
              När det gäller uppgiften från Marie Nordén är det omöjligt för
              mig att kommentera enskildheter. Det jag kan konstatera är att
              PTS, som ju har att hantera situationen om någon abonnent skulle
              begära telefoni som del av en samhällsomfattande tjänst, inte
              har haft anledning att pröva något enda fall där en konsument
              som anser sig ha rätt till telefoni har begärt att få det via
              PTS. Därför har lagen i den delen inte heller prövats. Om det
              finns sådana exempel skulle jag uppmana Marie Nordén att upplysa
              personerna i fråga om att möjligheten finns i lagstiftningen att
              inkomma till PTS med en begäran om en sådan bedömning.
            </seg>
            <seg n="5df50040">
              Regeringens ambition är, precis som Isak From lyfter fram, att
              Sverige ska ha bredband i världsklass. Just därför har vi i budgetpropositionen
              för innevarande år också aviserat att vi under 2011 kommer att
              höja den lägsta garanterade hastigheten som alla ska ha tillgång
              till 20 kilobit, som gällde under den socialdemokratiska regeringen,
              till 1 megabit per sekund.
            </seg>
            <seg n="347f1170">
              När det gäller trygghetslarmen, alldeles kort, är det självklart
              så att alla trygghetslarm ska fungera tillförlitligt. Samtidigt
              är det ett faktum att allt fler konsumenter väljer andra telefonilösningar
              än den analoga kopparbaserade telefonin, och det kan vi inte blunda
              för. Därför måste också trygghetslarmslösningarna anpassas till
              den teknik som abonnenterna använder sig av.
            </seg>
            <seg n="f74f8066">
              När det gäller teknikskiftet har Telia Sonera också gjort utfästelsen
              att hjälpa kommunerna att identifiera alla abonnenter som har
              trygghetslarm, just för att kommunen i god tid ska kunna hitta
              en annan lösning för den berörda kunden. PTS bedömning är mot
              den bakgrunden att risken för att en abonnents trygghetslarm inte
              ska fungera med anledning av teknikskiftet är minimal.
            </seg>
          </u>
          <note n="ae01b99c" type="speaker">
            Anf. 111 MARIE NORDÉN (S):
          </note>
          <u who="Q3373142" xml:id="i-37d3ed7d1e3a8241-4" n="ce68c704">
            <seg n="ebfb713b">
              Fru talman! Vad ska man säga? Jag kan börja nästan där ministern
              slutade, att det finns abonnenter som väljer andra förbindelser.
              Ja, det stämmer. Det finns ju en uppsjö av olika valmöjligheter
              för många av oss. Men nu pratar vi ju om dem som inte har några
              valmöjligheter. Det är dem vi vill uppmärksamma med den här debatten.
            </seg>
            <seg n="ad5e1b1d">
              Jag måste få nämna en man som förlorade sitt fasta teleabonnemang
              när Telia plockade bort det fasta marknätet. Hans mobiltäckning
              är så dålig att man har tvingats tvångsförflytta honom till ett
              äldreboende nere på byn tills man har löst frågan. Det ska väl
              ändå inte vara så att jag ska behöva vända mig till honom och
              säga: Det enda sättet för dig att få din rätt är att du ska kräva
              din rätt. Varför ska inte Telia kunna ta det ansvaret för de här
              abonnenterna och faktiskt kunna garantera dem en telefonianslutning
              som fungerar och inte låter som om man pratade i en plåtburk,
              som en man beskriver det i Bräcke, där hans mamma har fått den
              nya telefonin. Det känns inte som att det är så det ska behöva
              vara, för de människor som har drabbats hårdast är faktiskt äldre
              människor som bor i glesbygd, som har bott där i hela sitt liv
              och hoppats på att leva kvar där så länge som möjligt, så länge
              de kan.
            </seg>
            <seg n="08e388a2">
              Där borde regeringen kunna ställa högre krav på Telia. Jag tycker
              inte att Telia agerar ansvarsfullt. Den här mannen har tvångsförflyttats.
              Han hoppas att någon gång kunna flytta tillbaka, men man vet inte
              när. Det är också företagare som har drabbats genom en sämre anslutning
              där kunder inte kommer fram och de inte kommer ut till sina kunder.
              När jag möter de människor som har drabbats är deras enda känsla
              och tanke: Vi räknas inte. Vi är för få för att vi ska kunna få
              någon större uppmärksamhet även om man skriver om det i medierna
              hemma.
            </seg>
            <seg n="f1dd3f3a">
              Visst är det en oundviklig utveckling, och det är bra att den
              nya tekniken kommer in. Men man kan göra det på ett annat sätt
              och mer ansvarsfullt än vad Telia har gjort. Det gäller inte bara
              i inledningsskedet, utan det fortsätter att dyka upp situationer
              där man inte innan har kontrollerat: Kommer det mobila nätet att
              vara så pass starkt att det fungerar?
            </seg>
            <seg n="8a929649">
              Återigen handlar det om människor, och många är äldre, som inte
              har något val. Det är inte den gruppen vi talar om. Vi ska alltid
              jobba med ny teknik, och vi ska få Telia att göra det. Men det
              duger inte att säga: Ni får ta ansvar själva för detta och vända
              er till Post- och telestyrelsen. Man kan vända på det och säga:
              Telia får ta ansvar för sina kunder och se till att inte koppla
              bort dem från resten av världen innan de har ett fullgott alternativ.
              Det kravet borde man kunna ställa på Telia.
            </seg>
          </u>
          <note type="speaker" n="d8514515">
            Anf. 112 ISAK FROM (S):
          </note>
          <u who="unknown" xml:id="i-1431f33ee9612d8d-3" n="307ca9e0">
            <seg n="e15f37a9">
              Fru talman! Jag hade tänkt ställa en fråga till statsrådet. Jag
              efterlyste lite grann svar om trygghetslarmen. Nu svarade statsrådet,
              men jag har fortfarande frågetecken.
            </seg>
            <seg n="22a4b3a8">
              Ska kommunerna ha tre olika system för trygghetslarm? Ska vi
              ha ett system för det gamla kopparnätet som till viss del kommer
              att finnas kvar, ett mobilt, ett för IP-telefoni och till och
              med ett för radio? Det hoppas jag att statsrådet kommenterar lite
              grann.
            </seg>
            <seg n="467f51b6">
              I övrigt när man byter tekniker går man från någonting som var
              halvskralt till någonting som är bättre. När man byter från en
              gammal bil till en ny bil vill man ju ha någonting som är bättre.
              Det har varit intentionen.
            </seg>
            <seg n="80110cad">
              Det ser nu väldigt olika ut i landet. I flera olika län satsade
              man på ADSL i kopparnätet i slutet av 90-talet. I och med nedmonteringen
              av kopparnätet faller ADSL-systemet. Då är det svartfiber som
              ska ersätta det. Där ser skillnaderna ännu större ut.
            </seg>
            <seg n="a21b9d51">
              I Västerbotten, som framlyfts som ett mönsterlän i det här fallet,
              har vi något så när förutsättningarna för att kunna kalla oss
              en region som är på väg att komma till ett system som håller hög
              klass.
            </seg>
            <seg n="a41f8488">
              Det nät vi har i Västerbotten är ortssammanbindande och knyter
              ihop huvudorterna. I dagsläget är det många av de mindre orterna
              däremellan som inte är inkopplade på svartfibern.
            </seg>
            <seg n="0572f9b4">
              Det är också lite märkligt att de vita fläckarna sammanfaller
              väldigt väl med de områden där man nu plockar ned stolparna från
              det fasta telefonnätet. Det fallet har man redan försökt börja
              möta. Det gäller bland annat i fjälldalarna i Dorotea och Vilhelmina.
              Det är exempel på tillväxtområden inom turismen. Där hade man
              fått medfinansiering från Jordbruksverket. Nu tog medfinansieringspengarna
              slut, och då drog även PTS tillbaka sina medfinansieringspengar.
              I det fallet har vi ingen lösning.
            </seg>
            <seg n="523347b3">
              Det finns även fler enskilda byar och byaföreningar ute i kommunerna
              som har sökt och fått medel till att etablera bredbandsnät. I
              vissa av de fallen har kraven på offentlig medfinansiering gjort
              att man inte kunnat gå vidare och fullfölja sina planer. Det är
              mycket beroende på att kommunerna inte har haft medel att gå in
              som medfinansiär av olika ekonomiska skäl.
            </seg>
            <seg n="fc0a9fd4">
              Då PTS presenterade sina visioner för att nå kapacitetsmålen
              i den nationella bredbandsstrategin pekades fyra områden ut. Det
              är i huvudsak storstäderna och även Västerbotten. Men däremellan
              är det ett väldigt stort land, och skillnaderna tenderar att öka.
              Hur ska vi möta den utvecklingen? Ska vi ha digital fattigdom
              i vissa delar av landet som kommit efter på grund av den nedmontering
              som nu sker?
            </seg>
            <seg n="833137a3">
              Vad kommer nu att hända? Kommer det att finnas mer medel för
              att lösa problemen när man klipper ned kopparledningarna för att
              ersätta det föråldrade ADSL-systemet? Det gäller också de nuvarande
              flaskhalsarna och kapacitetsbristerna.
            </seg>
            <seg n="3faa1b76">
              Kan vi tro att IT-ministern förmår finansministern att göra nya
              strukturfondssatsningar eller andra satsningar så att vi kan fortsätta
              att kalla oss en digital nation i världsklass? Cyklar vi så ramlar
              vi omkull, och stannar vi så blir vi omsprungna.
            </seg>
          </u>
          <note type="speaker" n="13f1d386">
            Anf. 113 MARIA STENBERG (S):
          </note>
          <u who="Q4980261" xml:id="i-764266a0fb4e0de3-1" n="4706cf09">
            <seg n="066ca1ea">
              Fru talman! Det blir lite en debatt som handlar om många saker
              hit och dit. Det är ibland svårt att hålla ordning på vad som
              är vad med bredband, mobiltelefoner, fasta telefoner och glesbygd.
            </seg>
            <seg n="96a97d36">
              Jag tänkte återvända lite till innehållet i statsrådets svar
              på min interpellation, närmare bestämt till det som finns angivet
              som fasta verksamhetsställen. Det ska inte vara sommarhus eller
              fritidsboende, som ministern skriver i sitt svar till mig. Det
              är myndigheten Post- och telestyrelsen som genom tillämpning av
              begreppet fasta verksamhetsställen avgör vem som och var man kan
              få möjlighet till en ny form av fast telefon fastän den inte är
              i kopparnätet.
            </seg>
            <seg n="1bf1e562">
              Detta slår lite olika beroende på var man finns i landet. Jag
              tycker mycket om att tala om min hemkommun Arjeplog. Där finns
              en turistanläggning. Det är också en del av den svenska hållningen
              att vi ska utvecklas som turistnation. En del av det som är unikt
              i Sverige finns i Norrbotten och i min hemkommun. Det är i princip
              Europas sista vildmark.
            </seg>
            <seg n="2e519583">
              Där ute i Europas sista vildmark finns en turistanläggning. Den
              har verksamhet mer eller mindre året runt beroende lite grann
              på årstiden. Där har man haft en fast telefon. Människor som vistas
              i fjällvärlden, oavsett om de kommer till anläggningen eller till
              exempel är turister på andra sätt, känner att det finns en viss
              form av trygghet. De vet att till det stället kan de alltid ta
              sig, eftersom de kan ringa därifrån. De vita fläckarna när det
              gäller kommunikationsmöjligheter på många olika sätt, bland annat
              med mobiltelefoni, därute är inte på samma sätt som de finns i
              stora städer. Det är bara på det sättet.
            </seg>
            <seg n="7ef28b53">
              Den här anläggningen betraktades inte som ett fast verksamhetsställe.
              Det hade inte varit något fast boställe. Det innebär att det området
              blir beroende av väder och vind och möjligheten att kommunicera
              via mobiltelefoni. Det är inte heller så lätt i glesbygd i dag.
            </seg>
            <seg n="02a3ddf1">
              Vi kan säga att alla konsumenter ska ha rätt att köpa ett abonnemang.
              Men det är bara steg ett. Steg två är att det fungerar när man
              behöver det. Det är inte alltid så. Det är lite unikt med min
              hemkommun och hemvärld. Där finns en av Sveriges minoriteter,
              samer. Det är oftast renskötare som bedriver ofta en stor del
              av sin näringsverksamhet och sitt arbete ute i fjällvärlden.
            </seg>
            <seg n="8c2b0bf3">
              Jag har sagt i den här kammaren tidigare att jag brukar träffa
              en renskötare. Jag frågar honom: Vad händer dig om det sker en
              olycka? Fungerar mobiltelefonen? Nej, nej, säger han. Jag får
              kravla mig upp på någon fjälltopp någonstans, och i bästa fall
              kanske jag har täckning på min mobiltelefon.
            </seg>
            <seg n="91891d66">
              Det tror jag har varit en del av tryggheten i de glesbyggda områden
              där jag bor man har vetat att det åtminstone på några ställen
              har funnits möjlighet att alltid kommunicera med omvärlden. Det
              är detta som blir så bekymmersamt när det inte finns längre.
            </seg>
            <seg n="d0b1db2f">
              Jag är inget under av tekniskt kunnande. Däremot gillar jag ny
              teknik, och jag gillar att se att det går framåt. Men detta sker
              på bekostnad av en del människor som inte får ta del av den nya
              tekniken.
            </seg>
            <seg n="a93469df">
              Vi har pratat mycket om de äldre som är beroende av detta. Men
              i min hemkommun vill vi också hemskt gärna att unga människor
              och barnfamiljer ska flytta dit. Vi tycker inte att det finns
              någon anledning att alla ska bo i staden. Men det är klart om
              man inte kan kommunicera på ett vettigt sätt, som man kanske är
              van vid, varför ska man då rycka upp allt och flytta? Det finns
              en problematik.
            </seg>
          </u>
          <note type="speaker" n="0a169801">
            Anf. 114 Statsrådet ANNA-KARIN HATT (C):
          </note>
          <u who="unknown" xml:id="i-0e77ecf7f99f327d-5" n="ce68c704">
            <seg n="35f72e38">
              Fru talman! Sverige är ett speciellt land på många sätt. Vi har
              en stor yta. Vi har en extremt gles befolkning i ett europeiskt
              perspektiv. Det är en stor utmaning för oss att klara av att bygga
              ut denna typ av faciliteter, som medborgarna förväntar sig och
              behöver och som vi som nation behöver. Vi behöver detta om hela
              Sverige ska kunna leva och utvecklas.
            </seg>
            <seg n="e3737303">
              Mot den bakgrunden är det enastående att kunna konstatera att
              Sverige har bland den bästa täckningen i världen. Vi placerar
              oss tillsammans med länder som till exempel Sydkorea, som har
              helt andra förutsättningar att bygga ut sina nät. De slipper hantera
              ett glesbefolkat land. Men vi har lyckats göra det därför att
              vi har varit innovativa och därför att även tidigare regeringar
              har insett att vi behöver göra detta.
            </seg>
            <seg n="dff77f88">
              När licenserna till 3G-nätet skulle delas ut valde PTS att inte
              göra som resten av Europa och ta så mycket betalt som möjligt
              för licenserna, utan att göra detta genom att låta operatörerna
              tävla mot varandra. Vem kunde erbjuda bäst befolkningstäckning?
              De som erbjöd den bästa fick också licenserna. Nu kan vi se att
              det har kunnat ske. Vi har fått en täckning när det gäller 3G-nätet
              som andra länder bara kan avundas oss.
            </seg>
            <seg n="00794308">
              Alldeles nyligen avslutade PTS auktioneringen av det så kallade
              800-bandet, där Sverige har varit bland de första i Europa tvåa
              efter Tyskland med att frigöra detta band, som tidigare användes
              för tv-sändningar, för mobiltelefoni. I ett av dessa tillstånd
              ställer vi krav på att operatören ska se till att bygga täckning
              till de abonnenter som i dagsläget över huvud taget inte har någon
              bredbandstillgång.
            </seg>
            <seg n="811e6d08">
              Jag tycker att det är viktigt att konstatera att landsbygden
              inte är hjälpt av att hållas kvar i en gammal teknik en gammal
              begränsande teknik som kopparnäten de facto är. I många glest
              bebyggda delar av landet måste man konstatera att utbyggnaden
              av mobil teknik många gånger är mycket mer kostnadseffektiv. Så
              kan vi också i längden bygga bättre nät som täcker fler.
            </seg>
            <seg n="8061b07f">
              Vi har i dagsläget inte ett televerk tack och lov! Vi har flera
              olika operatörer. Telia Sonera har tagit på sig ett stort eget
              åtagande i sin utfästelse när man säger att man inte har för avsikt
              att avveckla någon kopparledning till någon abonnent som inte
              kan få telefoni på något annat sätt antingen via Telia Sonera
              eller via någon annan operatör. Det är ändå viktigt att framhålla
              att den som inte kan använda sig av Telia Sonera också har andra
              alternativ på marknaden att undersöka innan man konstaterar att
              alla alternativ är uttömda.
            </seg>
            <seg n="eadd9c40">
              Trygghetslarmen är viktiga för dem som är beroende av dem. För
              att så mycket som möjligt underlätta övergången från en analog
              värld till en digital sådan har regeringen gett Hjälpmedelsinstitutet
              och Socialstyrelsen i uppdrag att bland annat ge ut en vägledning
              för hur detta kan ske till kommunerna. På lite längre sikt ska
              Hjälpmedelsinstitutet enligt samma uppdrag även arbeta med teknikstudier,
              med försöksprojekt med standardisering och med att skapa en branschorganisation.
            </seg>
          </u>
          <note n="9e951109" type="speaker">
            Anf. 115 MARIE NORDÉN (S):
          </note>
          <u who="Q3373142" xml:id="i-37d3ed7d1e3a8241-5" n="ce68c704">
            <seg n="e381f4e1">
              Fru talman! I grund och botten handlar debatten om hur man värderar
              glesbygdens villkor och om hur vi ska skapa förutsättningar för
              boende och företagande i glesbygd. Precis som flera har sagt här
              finns tekniken att skapa en bättre täckning. Men resurserna saknas,
              precis som Isak From beskriver i sitt senaste inlägg.
            </seg>
            <seg n="415a1dca">
              Som ministern säger har vi under flera år satsat stora resurser
              för att just ha en stor täckning för både nät och mobil i hela
              Sverige. Även om utvecklingen stannade av under några år när man
              valde att lägga ansvaret på marknaden har vi kommit i gång igen
              när man har förstått att staten måste ta ett ordentligt ansvar
              för detta.
            </seg>
            <seg n="e1e4fbd6">
              Man lämnar nu det gamla kopparnätet. Anledningen till att jag
              ville debattera med ministern är att jag känner att man borde
              kunna ställa högre krav på Telia, som äger nätet. Det finns andra
              sätt att hantera detta på. Även om det kanske inte är så många
              som kommer i kläm tycker jag att det är tillräckligt många för
              att vi inte ska vara nöjda och för att vi ska känna att det inte
              får gå till så här. Vi kan inte lämna dessa människor i sticket.
            </seg>
            <seg n="26cffb4f">
              Återigen tycker jag att vi ska vända på det. Vi ska inte hänvisa
              de äldre personer som kommer i kläm till Post- och telestyrelsen
              och säga: Ni får faktiskt kräva er rätt! Vi kan i stället säga
              till Telia: Ni måste göra det här bättre! Det är inte rimligt
              att ni stänger ned det fasta kopparnätet innan ni har en fungerande
              lösning för dessa personer.
            </seg>
            <seg n="b0430db7">
              Det tycker jag är det minsta man kan begära. Det handlar om att
              alla ska kunna känna sig trygga. Även om, som ministern sade,
              det kanske bara är ett tiotal som kommer att stå utanför denna
              lösning och kanske blir tvångsförflyttade som den äldre farbrodern
              nu har blivit kan jag inte acceptera det. Det borde inte heller
              ministern göra.
            </seg>
          </u>
          <note type="speaker" n="b8e8ef8a">
            Anf. 116 ISAK FROM (S):
          </note>
          <u who="unknown" xml:id="i-1431f33ee9612d8d-4" n="307ca9e0">
            <seg n="80a5acb4">
              Fru talman! Det blir kanske så här när det handlar om tre olika
              interpellationer med lite olika ingångar; debatten spretar i väg
              lite grann. Men ministern har valt att besvara våra tre interpellationer
              i en klump, och då blir det så här.
            </seg>
            <seg n="65a7f3e9">
              Man kan inte låta bli att jämföra lite grann med järnvägen. Vi
              har mängder av operatörer aktiva på området elektronisk kommunikation.
              Samtidigt är i stort sett alla verksamheter i dag beroende av
              fungerande stamnät. När man nu klipper ned det fungerande stamnätet
              mellan vissa byar ute i landet är det klart att befolkningen undrar
              om det kommer att bli som med banan mellan Arvidsjaur och Jörn.
              Man stängde ned den, och det blev inget mer.
            </seg>
            <seg n="b4ccc929">
              Är det någon skillnad mellan IT-infrastrukturen och järnvägen?
              Är den bättre rustad, mer effektiv, mer rättssäker och mer ändamålsenlig
              än järnvägens infrastruktur? Det kan vi fundera över.
            </seg>
            <seg n="fb83aafa">
              Regeringen ansvarar för att en samordnad strategi och utbyggnad
              av den nya fungerande infrastruktur för IT-kommunikation kommer
              till. Då är vi inte behjälpta av ett lapptäcke som bara täcker
              vissa delar av landet. Regeringen måste ta sitt ansvar och se
              till att staten står för samordningen av det fysiska kabelnätet
              så att vi kan få ett bra fungerande stamnät. På så sätt kan vi
              få konkurrens mellan de tjänsteoperatörer som ska verka på nätet.
            </seg>
            <seg n="8c7b2dcd">
              Här krävs ett samlat ansvar. Det borde vara så att avvecklingen
              av kopparnätet resulterar i en utveckling av fibernätet. Så kan
              vi få en tillväxt och en regional utveckling.
            </seg>
            <seg n="d0a3e171">
              Fru talman! Vi vill inte ha det som med järnvägen.
            </seg>
          </u>
          <note type="speaker" n="f438447b">
            Anf. 117 MARIA STENBERG (S):
          </note>
          <u who="Q4980261" xml:id="i-764266a0fb4e0de3-2" n="4706cf09">
            <seg n="19cec702">
              Fru talman! Vi som debatterar här är väldigt angelägna om att
              få det sista ordet i våra repliker.
            </seg>
            <seg n="ec85b63e">
              Jag vill berätta för statsrådet, och det är hon säkert medveten
              om, att det inte är alltför länge sedan som den här kammaren debatterade
              just de här frågorna om kommunikation och framför allt kommunikation
              i glesbygd. Där har vi socialdemokrater tagit ett politiskt ställningstagande
              som jag är väldigt glad över. Vi anser att rätten till telefoni
              i glesbygd bör ses över. Det finns en anledning till att vi har
              landat i just det. Det bygger i mångt och mycket på de berättelser
              som vi fått höra när vi åker hem till våra valkretsar och våra
              hemkommuner. Det finns människor där ute. Vi som representerar
              glesbygden har hört berättelserna staplas på varandra om att det
              här inte riktigt fungerar.
            </seg>
            <seg n="04733dcd">
              Jobb, utveckling och framtid måste tillhöra det här landets mest
              glesa områden också. Därför har vi landat i en reservation. Vi
              tycker att man måste se över hur det här fungerar i verkligheten.
              Det är ofta en sak att teoretiskt beskriva att det finns ett ansvar.
              PTS säger att det inte finns någon som saknar fast telefoni. Jag
              har stått i den här talarstolen ett antal gånger och försökt att
              beskriva hur mobiltelefonerna inte fungerar. Det finns vita fläckar
              där. Därför känner människor som bor i glesbygden sig otrygga.
              Man är orolig för att man inte ska kunna kommunicera via mobil,
              och trygghetslarmet fungerar inte. Ska man då lämnas och bli isolerad?
            </seg>
            <seg n="0422fb4f">
              Som socialdemokrat känner jag mig stolt över att vi har lämnat
              ifrån oss en reservation där vi poängterar att hela landet ska
              leva och att telefoni är en del av samhällsservicen och en del
              av välfärdsbygget och därmed också bör omfatta alla människor
              i det här landet.
            </seg>
          </u>
          <note type="speaker" n="67ec7967">
            Anf. 118 Statsrådet ANNA-KARIN HATT (C):
          </note>
          <u who="unknown" xml:id="i-1c52af41c0757ab8-44" n="ce68c704">
            <seg n="770199cb">
              Fru talman! Alla delar av Sverige både kan och ska växa. Jag
              är helt övertygad om att det finns tillväxtmöjligheter i varenda
              region och att varenda del av vårt land faktiskt kan och ska växa
              samtidigt. Men ska vi kunna göra det måste tillväxtens blodomlopp
              fungera. Då behöver vi ha tillgång till grundläggande saker som
              att kunna få tag på livsmedel, tanka våra bilar och kunna kommunicera
              med omvärlden, till exempel via telefoni.
            </seg>
            <seg n="1bc72e34">
              Vi ställer, och vi ska ställa, väldigt höga krav på marknadens
              aktörer när det gäller elektroniska kommunikationer. Jag är väldigt
              glad för att Telia Sonera faktiskt har gjort ett starkt ensidigt
              åtagande om att sköta omställningen från kopparnäten på ett ordnat
              sätt. De har också svarat på regeringens begäran när vi har bett
              dem berätta vilka abonnenter som de inte kommer att klara av att
              erbjuda en ersättningstelefoni eller vilka abonnenter som inte
              kommer att kunna ringa med något annat företag.
            </seg>
            <seg n="1a0b1087">
              Regeringen har kunnat konstatera att det rör sig om fem tio personer
              per år. Det är inte personer som kommer att flyttas ned från någon
              fjälltopp, utan det är personer som kommer att få hjälp att få
              telefoni via den statliga upphandlingen som går via PTS eftersom
              det inte fanns någon operatör som klarade av det.
            </seg>
            <seg n="d75ed1b5">
              Vad man vill ha och vad man anser sig behöva för att kunna leva
              ett gott liv förändras över tid. I dag handlar det inte bara om
              telefoni, utan det handlar också alltmer om bredband som Isak
              From tog upp i sin interpellation. Därför är det väldigt viktigt
              att lyfta fram att regeringen gör omfattande satsningar för att
              komplettera marknadens förmåga att bygga ut ett bredband i världsklass
              i hela landet. 20112014 satsar vi 1 miljard kronor bland annat
              som medfinansiering i de angelägna Fiber-till-byn-projekten som
              Isak From lyfte fram.
            </seg>
          </u>
          <note n="c0fc1ad1">
            Överläggningen var härmed avslutad.
          </note>
          <note n="8e765798">
            19 § Hänvisning av ärenden till utskott
          </note>
          <note n="639da715">
            Föredrogs och hänvisades
          </note>
          <note n="02963f45">
            den 21 juli.
          </note>
          <note n="02963f45">
            den 21 juli.
          </note>
          <note n="226ffaee">
            20 § Förnyad bordläggning
          </note>
          <note n="0f8a2187">
            Föredrogs och bordlades åter
          </note>
          <note n="f59f12d4">
            21 § Bordläggning
          </note>
          <note n="16097c1b">
            Anmäldes och bordlades
          </note>
          <note n="a699f55c">
            22 § Kammaren åtskildes kl. 20.54.
          </note>
          <note n="6a44e865">
            Förhandlingarna leddes
          </note>
          <note n="74042476">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
