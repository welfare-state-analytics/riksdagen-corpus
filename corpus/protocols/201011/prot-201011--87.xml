<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201011</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--87</head>
          <docDate when="2011-04-13 00:00:00">2011-04-13 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2010/11:87
          </note>
          <note>
            Onsdagen den 13 april
          </note>
          <note>
            Kl. 09:00 - 19:47
          </note>
          <note>
            1 § Justering av protokoll
          </note>
          <note>
            Justerades protokollet för den 7 april.
          </note>
          <note>
            2 § Anmälan om fördröjt svar på interpellation
          </note>
          <note>
            Till riksdagen hade inkommit följande skrivelse:
          </note>
          <note>
            Interpellation 2010/11:312
          </note>
          <note>
            Interpellation 2010/11:312 Konkreta åtgärder mot utbetalningar
            av bonusar till chefer i statliga bolag
          </note>
          <note>
            Interpellationen kommer att besvaras fredagen den 29 april.
          </note>
          <note>
            Skälet till dröjsmålet är sedan tidigare inbokade engagemang.
          </note>
          <note>
            Rikard Jermsten
          </note>
          <note>
            3 § Anmälan om inkommet protokollsutdrag från utskott
          </note>
          <note>
            Förste vice talmannen anmälde att ett utdrag ur prot. 2010/11:31
            för tisdagen den 12 april i ärende om subsidiaritetsprövning av
            EU-förslag inkommit från justitieutskottet.
          </note>
          <note>
            4 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            5 § Anmälan om inkommen faktapromemoria om förslag från Europeiska
            kommissionen
          </note>
          <note>
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note>
            6 § Förnyad bordläggning
          </note>
          <note>
            Föredrogs och bordlades åter
          </note>
          <note>
            7 § Komplettering av den nya plan- och bygglagens övergångsbestämmelser
          </note>
          <note>
            Föredrogs
          </note>
          <note>
            Kammaren biföll utskottets förslag att ärendet fick avgöras efter
            endast en bordläggning.
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            8 § Riksbankens förvaltning 2010
          </note>
          <note>
            Föredrogs
          </note>
          <note type="speaker">
            Anf. 1 JONAS ERIKSSON (MP):
          </note>
          <note>
            Fru talman! I detta betänkande återkommer vi till ett par frågor
            som har debatterats i kammaren flera gånger tidigare. Miljöpartiet
            och Vänsterpartiet har gemensamt i finansutskottets betänkande
            23 lämnat reservationer till förmån för motioner som lyfter fram
            Sveriges förhållande till euron samt till en motion om skatt på
            valutatransaktioner.
          </note>
          <note>
            Motionernas resonemang och förslag är fortfarande högst aktuella,
            inte minst mot bakgrund av den globala finanskris som vi, förhoppningsvis,
            lever i efterdyningarna av och utifrån de nödvändiga åtgärder
            och investeringar som måste till för att begränsa vår klimatpåverkan
            och klimatförändringarna.
          </note>
          <note>
            Jag vill börja med att yrka bifall till reservation 1, där vi
            föreslår att riksdagen tillkännager för regeringen som sin ställning
            att regeringen ska ta initiativ till förhandlingar med EU om ett
            formellt bindande juridiskt undantag för Sverige från EMU:s tredje
            steg.
          </note>
          <note>
            För drygt sju år sedan hölls folkomröstningen i Sverige om införandet
            av euron, det vill säga ja eller nej till införandet av det tredje
            steget i EMU. Omröstningen resulterade i en överväldigande majoritet
            för att Sverige ska behålla den svenska kronan och makten över
            den nationella valuta- och penningpolitiken.
          </note>
          <note>
            Vi har inte haft någon anledning att ångra detta beslut. I finanskrisens
            spår kan vi se hur svårt det är att hantera ekonomier i Europa
            med skilda förutsättningar med en gemensam valuta- och penningpolitik.
          </note>
          <note>
            Fru talman! Vi ser också hur euroländerna i sina försök att rädda
            EMU-samarbetet drivs mot en allt större finanspolitisk likriktning
            och överstatlig samordning på områden som Miljöpartiet anser vara
            frågor för de nationella parlamenten. Det är en utveckling som
            vi anser är olycklig.
          </note>
          <note>
            Miljöpartiet anser att folkomröstningsresultatet måste föranleda
            att Sverige ges ett faktiskt formellt bindande juridiskt undantag
            från EMU:s tredje steg något vi saknar i dag.
          </note>
          <note>
            Den andra reservationen, som jag också yrkar bifall till, rör
            frågan om Sveriges hållning till denna diskussion och till det
            arbete som pågår både inom Europeiska unionen och G20-gruppen
            när det gäller olika typer av transaktionsskatter. Miljöpartiet
            är positivt till en transaktionsskatt och anser att Sverige aktivt
            ska verka för och stödja införandet av en sådan.
          </note>
          <note>
            En transaktionsskatt skulle verka hämmande på kortsiktig handel
            med valutor, derivat och andra spekulativa instrument som inte
            bidrar till finansiell stabilitet eller verkliga investeringar.
            Den skulle dock på en låg nivå vara obetydlig för handel mellan
            länder och långsiktiga investeringar. En transaktionsskatt skulle
            också kunna utgöra en finansiell grund för fattigdomsbekämpning
            och nödvändiga miljö- och klimatinvesteringar.
          </note>
          <note type="speaker">
            Anf. 2 JACOB JOHNSON (V):
          </note>
          <note>
            Fru talman! Jag ska liksom föregående talare säga några ord om
            reservationerna 1 och 2 i betänkandet. Jag yrkar också bifall
            till bägge två.
          </note>
          <note>
            Den ena reservationen handlar om Sveriges förhållande till euron.
            När Sverige på 90-talet blev medlem i EU hade vi att ta ställning
            till och godkänna en lång rad villkor som ställdes på det svenska
            medlemskapet. Det gällde bland annat att Sverige skulle införa
            euron när vi uppfyllde de ekonomiska kraven. Sverige fick inget
            undantag från att införa euron, som Storbritannien och Danmark
            kunde förhandla sig till, utan vi köpte ett stort paket. Detta
            skedde mot bakgrund av den ekonomiska kris som rådde i början
            på 90-talet. Även om vi hade en folkomröstning var nog inte svenska
            folket helt uppdaterat med alla de villkor som ställdes.
          </note>
          <note>
            Sverige står fortfarande utanför eurosamarbetet, och det har
            fungerat bra. Vi har en starkt exportberoende ekonomi i Sverige.
            Genom att vi har en egen valuta som kan variera lite mer mot andra
            valutor klarar vi oss också bättre i lågkonjunkturer. Det är svårt
            att föra samma penningpolitik i ett så stort område som hela EU
            när förutsättningarna varierar. Därför måste den svenska regeringen
            kräva att vi får ett formellt juridiskt undantag. Jag yrkar bifall
            till reservation 1.
          </note>
          <note>
            Jag ska säga några ord om skatten på valutatransaktioner det
            som också kallas för Tobinskatten. Det är något som Vänsterpartiet
            har drivit i många, kanske fem till tio, år. Frågan har fått en
            större bredd och ett större stöd efter finanskrisen. Denna skatt
            är ett sätt att dämpa valutaspekulationer och kortsiktighet i
            den finansiella sektorn. Det är glädjande att EU-parlamentet har
            tagit ställning och bett EU-kommissionen att ta fram en analys
            av det hela. Det har inte kommit fram någon riktig analys ännu.
          </note>
          <note>
            Jag var tillsammans med skatteutskottet i Bryssel i går och fick
            träffa EU-parlamentariker och skattekommissionärer. Vi diskuterade
            bland annat detta. Det var intressant att höra från de svenska
            EU-parlamentarikerna hur pass levande frågan trots allt är. Jag
            fick bland annat med mig en skrift från Göran Färm, som är socialdemokratisk
            EU-parlamentariker, om hur socialdemokraterna i EU-parlamentet
            och Europa ser på frågan. Det är intressant bland annat eftersom
            Socialdemokraterna i Sverige här i riksdagen inte stöder reservationen.
          </note>
          <note>
            I skriften från de europeiska socialdemokraterna sägs det bland
            annat följande: För de europeiska socialdemokraterna är frågan
            om beskattning av finansmarknaden, och då främst en transaktionsskatt,
            en profilfråga.
          </note>
          <note>
            Jag hoppas att vi kommer att få ett bredare stöd också i Sveriges
            riksdag för frågan, för det är en viktig framtidsfråga att driva.
            Det går att driva den också på andra sätt och med andra regelverk
            än med till exempel en valpskatt. Man brukar ju hänvisa till att
            den inte fungerade tidigare i Sverige. Men med en lägre nivå kan
            nog detta fungera även inom EU utan att det får så stora effekter
            på det globala samspelet.
          </note>
          <note type="speaker">
            Anf. 3 JÖRGEN HELLMAN (S):
          </note>
          <note>
            Fru talman! Under 2009 präglades Riksbankens verksamhet av finanskrisen
            och nedgången i den svenska ekonomin. I spåren av den snabba och
            kraftiga konjunkturnedgången sänktes reporäntan ned till 0,25
            procent, och Riksbanken genomförde extraordinära krisåtgärder.
          </note>
          <note>
            I 2010 års verksamhet och årsredovisning som vi behandlar i dag
            ser vi att balansomslutningen kraftigt minskat i takt med att
            Riksbanken har avvecklat de extraordinära krisåtgärderna. Sammantaget
            sjönk balansräkningens omslutning med 382 miljarder kronor från
            709 miljarder kronor i slutet av 2009 till 327 miljarder kronor
            i slutet av 2010.
          </note>
          <note>
            Värdet på utelöpande sedlar och mynt i samhället minskade med
            nästan 5,3 miljarder kronor under 2010, vilket framgår av balansräkningens
            skuldsida. Det är tredje året i rad som värdet minskar. Det skulle
            i framtiden vara intressant att få en noggrannare analys från
            Riksbanken av dessa förändringar.
          </note>
          <note>
            Fru talman! Riksbanken har fått riksdagens uppdrag att främja
            ett säkert och effektivt betalningsväsen. Riksbankens roll i det
            centrala betalningssystemet är helt avgörande för att vårt land
            ska ha ett fungerande finansiellt system. Själva det centrala
            betalningssystemet, det så kallade RIX-systemet, har stor betydelse
            för det svenska finansiella systemet.
          </note>
          <note>
            Under 2009 tillsatte Riksbanken en utredning om RIX. Syftet med
            utredningen var bland annat att analysera om Riksbanken skulle
            fortsätta att tillhandahålla systemet eller om någon annan extern
            aktör skulle ta över.
          </note>
          <note>
            Vi socialdemokrater har vid flera tillfällen poängterat våra
            farhågor om effekterna av att det inte är Riksbanken utan någon
            extern operatör som ska tillhandahålla systemet. Det är svårt
            att tydligt definiera ansvarsförhållanden, och enligt vår mening
            har Riksbanken ett vidsträckt ansvar för ett fungerande betalningssystem.
          </note>
          <note>
            Fru talman! Det är då glädjande att under hösten 2010 beslutade
            Riksbankens direktionen att i fortsättningen tillhandahålla RIX
            och svara för den funktionella driften. Däremot fattade Riksbanken
            i januari 2011 ett inriktningsbeslut om att anlita en extern operatör
            för den tekniska driften av systemet. Detta anser vi måste följas
            upp och utvärderas. Vi ser inte RIX bara som ett datasystem utan
            som ett system med kritisk betydelse för att det finansiella systemet
            ska fungera väl. Det är väsentligt och bör tillhöra Riksbankens
            kärnuppgifter även i fortsättningen. Misstag kan bli dyrt för
            hela samhällsekonomin.
          </note>
          <note>
            Fru talman! Riksbanken har tidigare lämnat in en framställning
            till riksdagen om utredningsbehov med anledning av finanskrisen.
            Detta har även vi socialdemokrater gjort. Nu har regeringen tillsatt
            en utredning. Det är tyvärr ingen parlamentarisk utredning, och
            än så länge är vi oinformerade om utredningsarbetet.
          </note>
          <note>
            Översynen är viktig för den kommande lagstiftningen, Finansinspektionens
            roll, Riksbankens upplåning till valutareserven, storleken på
            valutareserven och ansvarsfördelningen mellan Riksbanken och Riksgäldskontoret.
          </note>
          <note>
            Jag yrkar bifall till finansutskottets förslag.
          </note>
          <note type="speaker">
            Anf. 4 ELISABETH SVANTESSON (M):
          </note>
          <note>
            Fru talman! Låt mig börja med att yrka bifall till förslaget
            i betänkandet.
          </note>
          <note>
            Precis som Jörgen Hellman tidigare sade ska vi i dag fatta beslut
            om finansutskottets betänkande nr 23, och det handlar om Riksbankens
            förvaltning och verksamhet för år 2010. Samtidigt behandlar betänkandet
            fem motioner från allmänna motionstiden. Det kanske gör att en
            del av lyssnarna blir lite förvirrade av diskussionen.
          </note>
          <note>
            Jag skulle vilja börja med att säga några korta ord om den viktigaste
            delen av betänkandet, nämligen att det är ett enigt utskott som
            föreslår att riksdagen ska besluta följande: att Riksbankens resultat-
            och balansräkning ska fastställas och att riksdagen ska godkänna
            fullmäktiges förslag vad gäller disposition av vinsten i Riksbanken.
            Det betyder helt enkelt att 6,2 miljarder kronor ska levereras
            till statskassan, att drygt 6,5 miljarder förs från dispositionsfonden
            och att 888 miljoner förs till resultatutjämningsfonden. Sist
            men inte minst föreslår finansutskottet att riksbanksfullmäktige
            och direktionen ska beviljas ansvarsfrihet för den verksamhet
            och den förvaltning man bedrev under förra året.
          </note>
          <note>
            År 2010 präglades Riksbankens verksamhet fortsättningsvis av
            finanskrisen. Det fanns dock en viss skillnad, nämligen att balansomslutningen
            sjönk kraftigt i takt med att Riksbanken kunde avveckla många
            av de extraordinära krisåtgärderna. Jag tycker att det finns all
            anledning för Sveriges riksdag att känna glädje över att vår svenska
            centralbank faktiskt är en av de få i världen som hittills har
            kunnat avveckla en stor del av de extraordinära åtgärder som man
            var nödgad att införa i samband med krisen. Så ser det inte ut
            i många av de andra industriländerna.
          </note>
          <note>
            Vi har relativt snabbt återhämtat oss från krisen, och marknaderna
            börjar mer och mer att fungera normalt. Det gör att de svenska
            bankerna kan finansiera sin verksamhet på marknaderna. Riksbanken
            har haft en enormt viktig uppgift under finanskrisen. Utskottet
            menar att man har skött den på ett mycket professionellt sätt.
          </note>
          <note>
            Fru talman! Under ett år händer mycket. Det är mycket aktivitet
            i Riksbanken. Jag vill lyfta fram en sak som jag tycker har varit
            viktig. Riksbanken tillsatte en utredning om riskerna på den svenska
            bostadsmarknaden. I förra veckan publicerades utredningen. För
            den som är intresserad finns den att hämta på Riksbankens hemsida.
            Det är 400 sidors läsning, och den består av tolv olika rapporter.
            De är skrivna av ekonomer på Riksbanken och av externa forskare
            från Sverige och andra länder. Det är bra att Riksbanken tog initiativet,
            eftersom det finns anledning att flytta fram hela kunskapsfronten
            på området.
          </note>
          <note>
            Fru talman! Till sist vill jag ge en kommentar till en av de
            motioner som vi ska behandla och besluta om i dag. Den handlar
            om transaktionsskatter.
          </note>
          <note>
            Det blåser starka vindar nere i EU och i parlamentet nere i EU
            ska vi inte säga, vi befinner också i EU, men i EU-parlamentet
            för en transaktionsskatt. På något sätt är det intressant att
            se att de som vurmar mest för detta i det svenska parlamentet
            är de två partier som är noga med att poängtera att vi inte ska
            ha centraliserad styrning, att vi inte ska ha en gemensam finanspolitik.
            De brinner nu för att vi helt plötsligt ska ha en gemensam skatt
            i EU.
          </note>
          <note>
            Det är utopiskt att tänka sig att en transaktionsskatt skulle
            fungera. Om den ska fungera måste alla länder införa den samtidigt.
            Annars kommer kapital, valutaflöden och finansiella transaktioner
            att flytta från Europa. Så är det. Vi testade detta på 80-talet,
            som en tidigare talare var inne på. Det var tydligt att handeln
            flyttade direkt till London. Nu är transaktioner ännu mer lättrörliga.
            Det går ännu snabbare att flytta. Det är en helt utopisk tanke.
            Sedan måste man vara ärlig och tänka att det finns olika motiv
            till transaktionsskatten och varför man i EU-parlamentet tycker
            att den är så fantastisk. Man vill naturligtvis öka sin egen budget.
          </note>
          <note>
            Vi i det svenska parlamentet är tydliga med att det måste råda
            en budgetrestriktivitet i EU-parlamentet och i EU:s budget. Det
            tycker inte alla, speciellt inte alla som sitter i parlamentet.
            Man vill gärna se lite mer pengar i kassan. Då tycker man att
            transaktionsskatt är en lysande idé. Jag tror inte att alla har
            samma goda argument, eller goda skäl, till vad skatterna ska gå
            till som Miljöpartiets Jonas Eriksson.
          </note>
          <note>
            Jag yrkar bifall till förslaget i betänkandet.
          </note>
          <note type="speaker">
            Anf. 5 JONAS ERIKSSON (MP) replik:
          </note>
          <note>
            Fru talman! Jag skulle vilja klargöra några punkter som berör
            Elisabeth Svantessons inlägg. Miljöpartiet är inte helt emot överstatlig
            reglering på vissa områden. Det finns frågor som går över nationsgränserna,
            som kräver att vi samordnar oss med andra länder och jobbar tillsammans.
            Klimatarbetet är en sådan viktig fråga som man inte kan lösa nationellt,
            utan man måste jobba tillsammans. Fattigdomsbekämpning är också
            en viktig fråga att samverka kring, och det gör vi gärna. Detsamma
            gäller klimatarbetet på EU-nivå.
          </note>
          <note>
            Det finns dock många andra områden där vi tycker att de nationella
            parlamenten måste få styra över den lokala politikens utformning,
            utifrån de lokala förutsättningarna, och beslut fattas så nära
            som möjligt.
          </note>
          <note>
            Låt mig också tydliggöra att vi har samma restriktiva syn på
            utvidgningen av EU:s budget, men vi vill använda den på ett annat
            sätt. Vi vill använda den till just det som måste skötas gemensamt
            på EU-nivå.
          </note>
          <note>
            En transaktionsskatt på en mycket låg nivå ser vi inte som något
            hot mot att transaktionerna flyttas utomlands. Gör de det kan
            man fundera över vilken typ av transaktioner som flyttas utomlands
            och om det är transaktioner som vi vill gynna inom EU.
          </note>
          <note type="speaker">
            Anf. 6 ELISABETH SVANTESSON (M) replik:
          </note>
          <note>
            Fru talman! Det är glädjande att Jonas Eriksson och jag är överens
            om flera saker. En är att samarbete krävs. Hela tanken med EU-samarbetet
            är ju att vi tillsammans ska lösa olika problem. Men vi vill vara
            mycket tydliga med att vi inte ska ha en gemensam beskattning.
            Visst krävs samarbete, men att vi skulle införa en gemensam skatt
            tycker jag är mycket förvånande när det föreslås av ett parti
            som inte alltid har gillat EU-samarbetet.
          </note>
          <note>
            Fattigdomsbekämpning är absolut någonting som vi tillsammans
            måste arbeta med i EU. Transaktionsskatternas inkomster skulle
            dock knappast gå till fattigdomsbekämpning, utan det handlar också
            om, tror jag, att parlamentet vill ha en ökad budget. Det tror
            jag att man måste våga se. Jag har hört miljöpartister säga att
            den skatten ska vara så liten att den knappt ska märkas. Då kan
            man undra vad den skulle ha för effekt över huvud taget.
          </note>
          <note>
            Så fort det blir grus i maskineriet på finansmarknaderna påverkar
            det ekonomin, Europas ekonomi. Europa har en tuff utmaning i att
            kunna vara konkurrenskraftigt framöver. Då är rätta sättet inte
            att slänga in en transaktionsskatt som hindrar flöden. Det finns
            andra sätt att jobba på, till exempel genom stabilitetsavgifter.
          </note>
          <note>
            Vi måste se till att ha en sund sektor, för det finns, precis
            som Miljöpartiet är inne på, mycket spekulationer på denna marknad,
            vilket inte någon av oss gillar. Sättet att komma åt det är att
            ha stabilitetsavgifter, inte att kasta in skatter på transaktionerna
            som skulle innebära att kapitalet flyttar. Jag tror att de som
            sitter i Hongkong skulle bli jätteglada om vi införde den skatten
            i EU.
          </note>
          <note type="speaker">
            Anf. 7 JONAS ERIKSSON (MP) replik:
          </note>
          <note>
            Fru talman! Grus i maskineriet jag tror att det var precis de
            orden som Nobelpristagaren Tobin använde när Tobinskatten myntades
            som begrepp. Det är genom grus i maskineriet som man vill komma
            åt de kortsiktiga, spekulativa transaktionerna. Nivån 0,05 procent
            är inte en nivå som enligt vår bedömning avskräcker människor
            som står för långsiktiga investeringar eller för en handel mellan
            länder som är sund för ekonomierna.
          </note>
          <note>
            Grus i maskineriet kan behövas just för att dämpa de kortsiktiga,
            spekulativa affärer som delvis bidrog till att vi hamnade i den
            finanskris som vi nu lever i efterdyningarna av.
          </note>
          <note type="speaker">
            Anf. 8 ELISABETH SVANTESSON (M) replik:
          </note>
          <note>
            Fru talman! Jag kan konstatera att vi har olika grundinställning
            till transaktionsskatter. Jag tror inte att de är lösningen för
            Europa. Lösningen för Europa är att vi ska vara konkurrenskraftiga
            och ha stabilitet i de finansiella instituten, absolut, inte belasta
            våra företag med en sådan skatt. Vi har det nog så tufft när vi
            ska konkurrera med Kina och andra länder. Kina har tiodubblat
            sina världsmarknadsandelar på 2030 år. Jag tror därför inte att
            det är rätt väg att gå.
          </note>
          <note>
            Överläggningen var härmed avslutad.
          </note>
          <note>
            9 § Statistikfrågor
          </note>
          <note>
            Föredrogs
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            10 § Ändring i brottsbalken
          </note>
          <note>
            Föredrogs
          </note>
          <note>
            Förste vice talmannen konstaterade att ingen talare var anmäld.
          </note>
          <note>
            11 § Våldsbrott och brottsoffer
          </note>
          <note>
            Föredrogs
          </note>
          <note type="speaker">
            Anf. 9 ANNA WALLÉN (S):
          </note>
          <note>
            Fru talman! Nu är vi inne på justitieutskottets behandling av
            motioner som rör våldsbrott och brottsoffer. Vi socialdemokrater
            står bakom alla våra reservationer, men här och nu yrkar jag bifall
            till reservation 2, 4 och 21.
          </note>
          <note>
            Sverige är ett av världens mest jämställda länder, men fortfarande
            har vi en lång väg att vandra innan män och kvinnor har samma
            möjligheter och rättigheter. Det yttersta uttrycket för ojämställdhet
            är mäns våld mot kvinnor. Vi kan dagligen läsa om kvinnor som
            utsatts för hot och våld av någon som de en gång har älskat.
          </note>
          <note>
            Många presenterar idéer om hur vi ska få stopp på våldet. Åtgärderna
            vänder sig nästan uteslutande till kvinnor. För att undvika en
            våldsam relation ska de gå vid första slaget, de ska kontakta
            kvinnojouren och de ska ta hjälp av vänner och grannar. För att
            undvika att bli våldtagna ska de inte dricka för mycket, och de
            ska hålla koll på sina drinkar så att ingen kan smyga ned något
            i dem. Debatten behöver flytta fokus.
          </note>
          <note>
            Våld mot kvinnor är ett stort problem som kräver en helhetssyn
            vad gäller kunskap och insatser. Ofta fokuserar forskning och
            annat arbete mot mäns våld mot kvinnor på kvinnorna och inte på
            männen. Man kallar till och med övergreppen för kvinnovåld trots
            att det handlar om mäns våld mot kvinnor.
          </note>
          <note>
            Det har ofta ansetts självklart att forska på hjälpåtgärder för
            kvinnor som misshandlas, medan lite eller ingen forskning läggs
            ned på männen, som i 90 procent av fallen är huvudaktörer. För
            att få en fullständig bild av dessa övergrepp och vad som ligger
            bakom bör ett ökat fokus läggas på männens roll.
          </note>
          <note>
            Våld mot kvinnor är en kränkning av den kroppsliga integriteten
            och av kvinnors grundläggande fri- och rättigheter. Bemötandet
            av de kvinnor som anmäler att de blivit utsatta för en våldtäkt
            eller ett våldtäktsförsök måste bli bättre. Hur brottsoffren blir
            bemötta i samband med polisanmälan, förundersökning och under
            själva rättegången är ofta avgörande för hur dessa kvinnor kan
            ta sig vidare. Vi socialdemokrater vill tillsätta en oberoende
            granskningskommission som ska gå till botten med varför så få
            av de anmälda våldtäktsbrotten leder till att en gärningsman åtalas.
          </note>
          <note>
            Mitt i dessa våldsamma relationer finns många, många barn barn
            som växer upp i familjer där våld blir en del av deras vardag,
            barn som ser pappa slå mamma. Rädda Barnen uppskattar att mellan
            100 000 och 190 000 barn i Sverige bevittnar våld i familjen,
            men mörkertalet är stort. Ett barn som tvingats se en närstående
            misshandlas är ett brottsoffer. En översyn bör göras av frågan
            om också barnet ska ses som ett brottsoffer i den juridiska processen.
          </note>
          <note>
            Sedan några år finns det barnahus runt om i landet. Där samlar
            man alla utredande myndigheter och ger stöd och behandling under
            ett och samma tak. Det sker i en miljö som är anpassad för att
            i största möjliga mån minska påfrestningarna för barnet. Denna
            verksamhet har efter utvärdering visat sig vara mycket väl fungerande
            på så sätt att barn som utsatts för våld eller övergrepp fått
            ett bättre bemötande och ett bättre stöd under rättsprocessen.
          </note>
          <note>
            Vi socialdemokrater vill att det ska finnas minst ett barnahus
            i varje län, vilket regeringen aktivt bör stimulera. Vi vill också
            att regeringen medverkar till att barnahusens uppdrag omfattar
            barn upp till 18 år.
          </note>
          <note>
            Kommunerna måste utveckla det egna stödet samt uppmuntra och
            stödja frivilligorganisationer som vill arbeta med att stödja
            brottsoffer och deras anhöriga.
          </note>
          <note>
            Brottslighetens omfattning i ett samhälle har till stor del sin
            förklaring i hur samhället tillgodoser människors behov av utbildning,
            vård och omsorg i olika faser i livet. Stora klyftor i samhället
            får konsekvenser även på det kriminalpolitiska området. Barn som
            växer upp i familjer där vuxna drabbas av arbetslöshet, olycka
            eller sjukdom drabbas naturligtvis också om inte samhället anstränger
            sig för att utjämna skillnader i livsvillkoren.
          </note>
          <note>
            Vi lever i ett av världens rikaste länder. Finansminister Anders
            Borg skryter ofta om Sveriges goda ekonomi. Vi har råd med ett
            välfärdssystem av världsklass. Ändå har regeringen valt att försämra
            trygghetssystemen så att otryggheten ökar. Anders Borgs senaste
            besked är att kvinnor som jobbar inom välfärden har för höga löner.
            Tydligen ska redan lågavlönade kvinnor vara med och finansiera
            ytterligare skattesänkningar för dem som redan har det bra.
          </note>
          <note>
            Med fyra års borgerligt styre har klyftorna i samhället ökat.
            Under samma tid har antalet anmälda brott ökat. All forskning
            visar att det finns ett tydligt samband mellan ojämlika levnadsvillkor
            och brottslighet. En väl fungerande välfärd som ger alla barn
            och unga möjligheter att lyckas i livet är därför avgörande för
            att minska utanförskap, missbruk och brottslighet.
          </note>
          <note>
            Regeringen för en politik som delar upp Sverige och skapar klyftor
            mellan dem som har och dem som inte har. Jag har flera exempel.
          </note>
          <note>
            Den förstörda a-kassan är nu på så låg nivå att det får sägas
            vara ett undantag om någon får mer än hälften av sin inkomstförlust
            täckt av försäkringen. Försämringarna i sjukförsäkringen tvingar
            cancersjuka till Arbetsförmedlingen.
          </note>
          <note>
            Det handlar också om barnfattigdomen. I dag lever över 200 000
            barn och unga i fattigdom i Sverige. Allra värst är det för barn
            och unga som har ensamstående föräldrar. Av dem lever nu vart
            fjärde barn i fattigdom. Det är de högsta siffrorna i modern tid.
          </note>
          <note>
            Ungdomsarbetslösheten slår rekord. Var fjärde ung människa är
            arbetslös. Sverige hör till de länder i EU som har den högsta
            ungdomsarbetslösheten.
          </note>
          <note>
            Allt detta ökar otryggheten. När svensk ekonomi går så bra borde
            vi kunna hjälpa sjuka och arbetslösa och ge dem en rimlig chans
            att ta sig tillbaka.
          </note>
          <note>
            I detta anförande instämde Christer Adelsbo och Mattias Jonsson
            (båda S) samt Lena Olsson (V).
          </note>
          <note type="speaker">
            Anf. 10 MARIA FERM (MP):
          </note>
          <note>
            Fru talman! Vi debatterar nu justitieutskottets betänkande nr
            11. Betänkandet innehåller ett antal motioner från allmänna motionstiden
            som rör våldsbrott och brottsoffer, våld i relationer och hedersrelaterat
            våld och förtryck. Jag planerar i dag att beröra två områden som
            jag anser är av synnerlig vikt: mäns våld mot kvinnor och barns
            roll. Först och främst vill jag dock påpeka att vi självfallet
            står bakom alla Miljöpartiets reservationer, men att jag för tids
            vinnande endast yrkar bifall till reservation 2 om en granskningskommission
            för våldtäktsärenden och reservation 20 om barn som har bevittnat
            våld.
          </note>
          <note>
            Alla brott innebär ett samhälleligt misslyckande. Följaktligen
            har samhället ett stort ansvar för att ge stöd till brottsoffer.
            Miljöpartiet vill stärka brottsoffers rätt till målsägandebiträde.
            Offer för människohandel, mäns våld mot kvinnor och barn och hatbrott
            måste få ett särskilt stöd.
          </note>
          <note>
            När mäns våld mot kvinnor diskuteras krävs en förståelse för
            den könsmaktsordning som existerar i samhället. Den mest användbara
            definitionen av feminism är att feminism är insikten om att patriarkatet
            är den rådande könsmaktsordningen samt en vilja att förändra detta.
            I den bemärkelsen har Miljöpartiet alltid varit en del av den
            feministiska rörelsen.
          </note>
          <note>
            Könsmaktsordningen är således en maktordning som utgår från mannen
            som norm. Samhället är organiserat utifrån föreställningen om
            att den medborgare som världen ska anpassas efter först och främst
            är man, men också heterosexuell, vit och medelålders. Sanningen
            är förstås att denna grupp utgör en ganska liten del av befolkningen
            och att majoriteten av befolkningen därigenom definieras som avvikande
            och i och med det på olika sätt tvingas arbeta mot strukturer
            som missgynnar dem.
          </note>
          <note>
            För att förändra detta krävs en förståelse hos makthavare och
            en vilja att förändra begränsande och förtryckande normer och
            strukturer. Arbetet mot mäns våld mot kvinnor och barn måste alltså
            utgå från en könsmaktsförståelse. Denna förståelse, som presenterades
            i utredningen Slag i luften 2004, ställer frågor om våldets avsikter
            och ser sambandet mellan fysisk och sexuell våldsutövning och
            andra former av kontrollerande beteenden som våldsutövning och
            könsrelaterade kränkningar.
          </note>
          <note>
            Det gäller för myndigheter att inte bara söka individuella förklaringar
            till varför vissa män slår, till exempel sociala eller kulturella
            avvikelser. Mäns våld mot kvinnor måste förstås och ses som ett
            samhällsproblem som berör oss alla.
          </note>
          <note>
            Sveriges rättsväsen genomlider i dag en stor förtroendekris.
            Enbart 8 procent av anmälda våldtäkter leder till åtal och enbart
            någon procent av dessa leder sedan till en fällande dom. En studie
            vid Stockholms universitet visade att kvinnor med invandrar- och
            underklassbakgrund har sämst trovärdighet i rättssystemet. De
            attityder mot kvinnor som följer av detta leder till en minskad
            anmälningsbenägenhet. Rädslan för att inte bli trodd, att bli
            hånad eller att bli uthängd i offentligheten efter ett övergrepp
            gör att många kvinnor över huvud taget inte anmäler brott. Detta
            postbrottsförlopp inom rättsväsendet har därmed fått beteckningen
            den andra våldtäkten. Mörkertalet tros därför vara stort. Enbart
            10 procent av våldtäkterna beräknas anmälas.
          </note>
          <note>
            År 2009 anmäldes 15 700 sexualbrott. Av dessa var nästan 6 000
            våldtäkter, vilket motsvarar ca 16 anmälda våldtäkter per dag.
            En rapport finansierad av EU:s Daphneprogram som utkom i april
            2009 visar att åtalsfrekvensen för våldtäkt i Sverige är synnerligen
            låg. I den har man jämfört elva europeiska länder avseende våldtäktsärenden.
            Det framkom att åtalsfrekvensen för våldtäkt i Sverige är bland
            de lägsta i Europa.
          </note>
          <note>
            Amnesty publicerade i september 2008 en rapport om våldtäkt i
            de nordiska länderna. I rapporten föreslår Amnesty att en oberoende
            granskningskommission inrättas med uppgift att systematiskt samla
            in information om samtliga utredningar rörande våldtäkt som läggs
            ned eller inte leder till beslut om att väcka åtal samt att analysera
            och rapportera om skälen härtill och bedöma utredningskvaliteten.
          </note>
          <note>
            Jag är av åsikten att en granskningskommission skulle fylla en
            viktig funktion för att samla in och identifiera brister som är
            kopplade till utredningarna av våldtäktsbrott. Granskningskommissionens
            studier kan sedan ligga till grund för det förbättringsarbete
            som krävs vad gäller rättsväsendets hantering av våldtäktsärenden.
          </note>
          <note>
            Jag vill även beröra det som står i reservation 20 om barn som
            har bevittnat våld. Som vi hörde tidigare från Socialdemokraterna
            uppskattar Rädda Barnen att det finns mellan 100 000 och 190 000
            barn som växer upp i Sverige och som har bevittnat våld i familjen
            varje år. Mörkertalet är dock stort. I dag har ett barn som bevittnat
            våld i hemmet mot en nära anhörig rätt till skadestånd från staten.
            Dessutom ska socialtjänsten behandla dem som om de vore utsatta
            för brott.
          </note>
          <note>
            De har däremot inte rätt till skadestånd av den som utsatt dem
            för att bevittna våld genom att misshandla deras trygghet. Miljöpartiet
            vill att barn ska få ställning som målsägande, få ett eget juridiskt
            biträde i rättsprocessen och få skadestånd av den som slagit en
            anhörig till dem samt att barn ska ha rätt till full insyn och
            medverkan i processen. Ett slag mot en nära anhörig är även ett
            slag mot barnet.
          </note>
          <note>
            I detta anförande instämde Lena Olsson (V).
          </note>
          <note type="speaker">
            Anf. 11 KENT EKEROTH (SD):
          </note>
          <note>
            Fru talman! I detta betänkande har vi en reservation, nr 6, som
            jag härmed yrkar bifall till.
          </note>
          <note>
            Jag är tämligen säker på att jag kommer att få höra från alliansföreträdarna
            att det redan föreligger en utredning om brottsofferskadestånd.
            Varför lägger vi då fram en motion, när det redan ligger en utredning?
            Borde vi inte invänta utredningen? Vi kommer säkert att få höra
            det.
          </note>
          <note>
            Men i uppdraget till utredningen står det att det ska utredas
            om det finns skäl att begränsa Brottsoffermyndighetens möjlighet
            att göra självständiga skadeståndsrättsliga bedömningar samt om
            det finns skäl att lindra kraven som ställs på brottsoffret att
            själv söka upp sin ersättning. Det är just detta om som vi menar
            är omotiverat. Oavsett vad utredningen kommer fram till jag antar
            att den kommer fram till att det inte ska vara någon ändring på
            detta kommer vi fortfarande att tycka att det ska vara en ändring.
            Vi anser att brottsoffret inte ska behöva göra det som krävs av
            dagens system. Därför har vi lagt fram denna motion; vi vill att
            det ska utredas hur det ska gå till, inte om det ska göras.
          </note>
          <note type="speaker">
            Anf. 12 LENA OLSSON (V):
          </note>
          <note>
            Fru talman! Jag står givetvis bakom alla våra reservationer,
            men för tids vinnande yrkar jag bifall endast till reservation
            1.
          </note>
          <note>
            Både Socialdemokraterna och Miljöpartiet har sagt mycket, och
            jag ställer mig bakom i princip allt man har sagt. När vi nu i
            justitieutskottets betänkande 11, som är ett betänkande från den
            allmänna motionstiden, ska diskutera de brottsdrabbade är det
            det förebyggande arbetet som är det viktigaste. Det vi kan se
            i dag är stora ekonomiska klyftor i samhället, och all forskning
            visar också att detta leder till större brottslighet.
          </note>
          <note>
            Fru talman! Jag går nu in på betänkandet. Trots den ökade uppmärksamheten
            när det gäller brottsdrabbades situation finns enligt Vänsterpartiet
            tecken på att uppmärksamheten blir retorik utan reellt innehåll.
            Att brottsutsatta får ett symboliskt värde i den kriminalpolitiska
            debatten leder inte nödvändigtvis till att deras ställning och
            situation förbättras. Tvärtom kan det leda till en förtroendeklyfta
            mellan brottsdrabbade och samhället då det i det konkreta fallet
            visar sig finnas ett glapp mellan ord och handling. Brottsdrabbade
            har i hög grad använts som en bricka i det politiska spelet.
          </note>
          <note>
            Vad gäller kommunernas ansvar för de brottsdrabbade vore det
            naturligt att hela samhället har ett ansvar för att hjälpa brottsdrabbade.
            De rättsvårdande myndigheterna som polisen, åklagarna och domstolarna
            bär en stor del av detta ansvar, men det delas också av sjukvården,
            skolan, arbetsplatser och det lokala samhället i stort.
          </note>
          <note>
            I dag har det vuxit fram ett hundratal lokala brottsofferjourer,
            och det är bra. En brottsofferjour består av ett antal ideellt
            arbetande stödpersoner samt i vissa fall en anställd assistent
            eller samordnare.
          </note>
          <note>
            En annan viktig frivilligorganisation som tar ett mycket stort
            ansvar är kvinnojourerna. Över ett hundratal kvinnojourer arbetar
            mot våld och förtryck av kvinnor samt för kvinnors frigörelse
            och jämställdhet på alla plan i samhället.
          </note>
          <note>
            Det primära ansvaret för brottsdrabbade har dock socialnämnden
            i enlighet med socialtjänstlagen. Hur socialtjänsten lever upp
            till detta ansvar ser som ni vet mycket olika ut i landet, detta
            av olika anledningar. Det finns tyvärr exempel på att socialtjänsten
            inte alls lever upp till intentionerna i lagstiftningen. Det kan
            gälla stödinsatser som jourboende, samtal, kontakter med myndigheter
            och mycket annat.
          </note>
          <note>
            Tillkortakommanden i socialtjänstens åtagande gör att de lokala
            brottsoffer- och kvinnojourerna kan bli ett ovärderligt stöd.
            Ibland kan de i praktiken bära hela ansvaret. Jourerna arbetar
            dock i dag under väldigt stor press, och det vet vi allihop i
            den här kammaren. Antalet människor som söker hjälp är stort.
            Att ha en anställd kan för en jour vara en nödvändig avlastning,
            men det är inte alltid ekonomin tillåter detta. En jour kan få
            slåss om pengar med föreningar, kulturverksamhet och annat inom
            en kommun, och vad händer om en brottsoffer- eller kvinnojour
            inte finns på orten?
          </note>
          <note>
            Det finns dessutom problem med att landets olika polismyndigheter
            hanterar brottsutsatta olika, vilket även det bidrar till den
            geografiska ojämlikheten för brottsutsatta.
          </note>
          <note>
            Den borgerliga regeringens brister när det gäller att ta ansvar
            för kommunernas ekonomi spelar självklart en väldigt stor roll
            i sammanhanget. Regeringen radar upp en väldig massa förslag om
            att detta är kommunens ansvar, detta är landstingens ansvar och
            så vidare, men vi ser inte så ofta att de skickar med några pengar
            för att kommuner och landsting ska kunna leva upp till detta ansvar.
            Det är en stor brist.
          </note>
          <note>
            Med osäkra ekonomiska förutsättningar inför framtiden riskerar
            ansvaret för brottsdrabbade att bli en lågt prioriterad fråga.
            Det tycker jag att ni ska ta och tänka på. Frågan om kommunernas
            ansvar för brottsdrabbade måste uppmärksammas mer. I görligaste
            mån ska vi givetvis ta till vara de ideella krafter som finns,
            men det rör sig om ett samhälleligt ansvar och samhället får inte
            göra sig beroende av enskilda insatser.
          </note>
          <note>
            Jag går nu över till det här med en nationell samordning när
            det gäller våldtäkter och förundersökningar. Ett stort problem
            är de attityder främst bland unga män som Amnestys undersökning
            Var går gränsen? påvisade 2008. De påvisade också att dessa attityder
            även finns bland de myndighetspersoner som har i uppgift att bekämpa
            mäns våld och sexuellt våld mot kvinnor. Så länge föreställningar
            som att berusade kvinnor som haft någon form av relation med förövaren
            innan våldtäkten har sig själva att skylla florerar bland polis,
            åklagare och domare kommer attityderna att fortleva. Dessutom
            riskerar föreställningarna om våldtagna kvinnor att påverka myndighetspersoner
            i deras yrkesutövning, vilket är ett stort problem för alla våldtagna
            kvinnors rättstrygghet.
          </note>
          <note>
            Enligt Amnestys rapport 2008, Fallet nedlagt Våldtäkt och mänskliga
            rättigheter i de nordiska länderna , är brottsdrabbades sociala
            status oerhört viktig för möjligheten att bli trodd av polisen.
            Även detta finns det fler som kan vittna om. Amnesty menar att
            när det gäller vissa grupper av kvinnor är svårigheten att bli
            trodd och därmed att få rättslig upprättelse så stor att man kan
            tala om diskriminering. De grupper som lyfts fram i rapporten
            är unga kvinnor, i synnerhet om de varit berusade vid tillfället
            för våldtäkten, asiatiska och östeuropeiska kvinnor som lever
            med svenska män, kvinnor i prostitution, kvinnor med psykologiska
            problem och kvinnor som tidigare anmält våldtäkt.
          </note>
          <note>
            På grund av risken för ord-mot-ord-situationer är den tekniska
            bevisningen viktig när det gäller våldtäkter. En av de bevismöjligheter
            som finns är de rättsintyg som skrivs efter läkarundersökning
            av den våldtagna. Enligt uppgifter från en undersökning i tidningen
            Arbetaren uppsökte 596 personer Södersjukhusets akutmottagning
            för våldtagna kvinnor under 2006. Minst 60 procent av dessa gjorde
            polisanmälan, men åklagare begärde endast ut rättsintyg i 30 procent
            av fallen.
          </note>
          <note>
            Enligt Brå uppsöker 39 procent av alla i landet som polisanmält
            våldtäkt också sjukvården. Det finns med andra ord förutsättningar
            för att i högre grad än i dag använda sig av teknisk bevisning
            för att gå vidare med förundersökningar.
          </note>
          <note>
            Detta är av oerhörd vikt för de våldtagna kvinnorna och för alla
            kvinnors tilltro till rättsväsendet. Ett rättsintyg är möjligen
            inte alltid nödvändigt för att leda ett fall till åtal men torde
            vara det i en betydligt större andel av fallen än vad som redovisas.
          </note>
          <note>
            Amnesty har föreslagit att regeringen ska inrätta en granskningskommission
            för att hitta brister i förundersökningar, och de föreslår också
            åtgärder. Kommissionen bör enligt Amnesty vara oberoende från
            polis- och åklagarväsendet, även om samarbete självklart är nödvändigt
          </note>
          <note>
            Vi stöder Amnestys krav på en sådan kommission, men på detta
            får vi avslag. Vi är tre oppositionspartier som beklagar detta
            djupt.
          </note>
          <note>
            Jag vill också säga, fru talman, att när det gäller konsekvenserna
            för brottsdrabbade och våldsbrott mot hbt-personer kommer Marianne
            Berg att företräda Vänsterpartiet i den frågan.
          </note>
          <note>
            I detta anförande instämde Marianne Berg (V) och Maria Ferm (MP).
          </note>
          <note type="speaker">
            Anf. 13 ANTON ABELE (M):
          </note>
          <note>
            Fru talman! Våldet i samhället påverkar alla unga som gamla,
            kvinnor som män. Det är något vi alla berörs av. Alla känner vi,
            eller har träffat någon, som blivit utsatt för våld eller andra
            övergrepp.
          </note>
          <note>
            Utsattheten för våld är dubbelt så hög bland oss unga jämfört
            med äldre. Risken att bli utsatt för rån är tre gånger så hög
            bland oss unga, och i områden med stort utanförskap är våldet
            också som mest utbrett. Så ser verkligheten ut.
          </note>
          <note>
            Alliansregeringens arbete har varit präglat av ett högt reformtempo.
            Under de senaste åren har regeringen genomfört den största satsningen
            på rättsväsendet och tryggheten i modern tid. Sverige har i dag
            fler poliser och åklagare än vi någonsin tidigare haft. Förtroendet
            för rättsväsendet ökar, och fler känner sig trygga.
          </note>
          <note>
            Men det finns fortfarande många i vårt land som utsätts för brott
            och känner sig otrygga i sin vardag. Detta visar på vikten av
            fortsatta satsningar för att skapa ett effektivare rättsväsen
            som fler känner förtroende för.
          </note>
          <note>
            För de unga förövarna som tidigt börjar med brott ökar risken
            att fastna i utanförskap och en livslång kriminell karriär. Unga
            förövare riskerar att ge unga brottsoffer. Samtidigt är det inte
            helt ovanligt att dagens brottsoffer blir morgondagens gärningsmän.
          </note>
          <note>
            För att komma åt ungdomsbrottsligheten krävs breda satsningar.
            Fler poliser och åklagare är en grundförutsättning. Därtill behövs
            ett helhetsgrepp där skolan, socialtjänsten och arbetsmarknadsinsatser
            samverkar för att minska utanförskapet och brottsligheten bland
            oss unga.
          </note>
          <note>
            Samtidigt som vi ska vara stolta över vad som har åstadkommits
            måste vi vara ödmjuka inför resultatet av förändringarna. Frågan
            vi ständigt måste ställa oss själva är: Når vi verkligen ända
            fram till dem som behöver det allra mest?
          </note>
          <note>
            Fru talman! I årets motionsbetänkande om våldsbrott och brottsoffer
            behandlas ett sextiotal motioner från den allmänna motionstiden.
            I betänkandet finns 26 reservationer. Ett antal av dessa reservationer
            rör områden där det redan pågår utredningar. I vissa andra fall
            pågår redan ett arbete med att se över de förslag som finns i
            motionerna.
          </note>
          <note>
            Alliansen har genomfört den största trygghetssatsningen i modern
            tid. Vi har ökat antalet poliser i landet från 17 000 till 20
            000. Sverige har i dag fler poliser än vi någonsin tidigare har
            haft.
          </note>
          <note>
            Vi har skärpt straffen för de allvarligaste våldsbrotten. Ett
            nytt brott, synnerligen grov misshandel, har införts. Preskriptionstiden
            för mord har avskaffats samtidigt som straffet för brottet i sig
            har skärpts.
          </note>
          <note>
            Brottsoffers ställning har stärkts genom att den som har utsatts
            för ett brott numera får bättre stöd och hjälp genom hela rättskedjan.
          </note>
          <note>
            Barn som kontaktas av vuxna i ett sexuellt syfte får i dag ett
            bättre skydd genom att ett nytt brott införts i lagen, så kallad
            gromning. Vi har också skärpt reglerna vad gäller barnpornografi
            och därmed täppt till många av de luckor som tidigare fanns i
            lagen.
          </note>
          <note>
            Nyligen initierade vi satsningen på de sociala insatsgrupperna.
            Det är ett projekt som inriktas på unga i farozonen. Det handlar
            om att vara närvarande och tidigt upptäcka unga som löper risk
            att fastna och dras in i kriminalitet. Det är mycket glädjande
            att intresset kring projektet varit så stort, särskilt som rikspolischefen
            Bengt Svenson pekar ut unga som polisens viktigaste målgrupp i
            sitt arbete under det kommande året. Han anser att detta är en
            målgrupp där polisen verkligen kan göra skillnad.
          </note>
          <note>
            Fru talman! Jag yrkar bifall till förslaget i utskottets betänkande.
          </note>
          <note>
            Sverige är i dag ett mycket tryggt land att leva i. Alliansen
            står upp för en aktiv bekämpning av våldsbrott och annan kriminalitet.
            Vi arbetar ständigt med att förbättra tryggheten i vårt land,
            och det är ett arbete som redan har givit resultat.
          </note>
          <note>
            Den nationella trygghetsundersökningen visar att tryggheten har
            ökat och att förtroendet för rättsväsendet blivit större sedan
            alliansregeringen tillträdde 2006. Människor upplever att tryggheten
            i vardagen har blivit mycket bättre. Det är det bästa beviset
            på att våra reformer faktiskt gör skillnad.
          </note>
          <note>
            Samtidigt ska vi ännu inte vara nöjda. Vi ska fortsätta arbetet
            med att göra Sverige till världens tryggaste land. Det ska vara
            ett tryggt land att leva i för alla oavsett vem man är eller var
            man bor. Vi är på god väg, men ännu finns det mycket mer att göra.
          </note>
          <note>
            Låt oss sluta peka finger och i stället fokusera framåt. Vi får
            aldrig låta våldet segra. Det är nu vi har chansen att lyckas.
            Den kriminella sidan har alltid öppet 24 timmar om dygnet, 365
            dagar om året. På samma sätt måste rättsväsendet vara där för
            dem som behöver det.
          </note>
          <note>
            Hela samhället måste anstränga sig till sitt yttersta, såväl
            det offentliga som det civila. Tillsammans kan vi skapa det trygga
            samhälle som vi alla vill ha. Alla har vi ett ansvar att stå upp
            mot våldet i vår vardag.
          </note>
          <note>
            I detta anförande instämde Helena Bouveng, Pia Hallström och
            Patrick Reslow (alla M).
          </note>
          <note type="speaker">
            Anf. 14 MARIA FERM (MP) replik:
          </note>
          <note>
            Fru talman! Jag lyssnade på inlägget från dig, Anton Abele, och
            jag vet att du är en person som har ett stort engagemang för att
            bekämpa våldet i samhället.
          </note>
          <note>
            Jag noterade att du i ditt anförande tog upp till exempel det
            faktum att Alliansen har ökat antalet poliser till 20 000 och
            skärpt en del straff, även om det inte finns någon som helst kriminalpolitisk
            forskning där det hävdas att en skärpning av straffen minskar
            brottsligheten i samhället. Å andra sidan tror jag att det krävs
            stora insatser i till exempel kriminalvården, och resurserna behöver
            stärkas. Det handlar nämligen inte bara om fler poliser. Det kanske
            inte är på det sättet som all brottslighet i samhället löses.
            Man måste också se till att de personer som har begått brott kan
            tas om hand inom kriminalvården för att sedan kunna slussas ut
            till ett liv som inte handlar om kriminalitet så att de kan få
            en bättre framtid.
          </note>
          <note>
            Jag är lite intresserad av vilka konkreta förslag som Alliansen
            har på detta område.
          </note>
          <note type="speaker">
            Anf. 15 ANTON ABELE (M) replik:
          </note>
          <note>
            Fru talman! Det gläder mig att se att Maria Ferm har sett att
            våra förändringar har gjort skillnad och faktiskt erkänner att
            vi har genomfört de förändringar som vi talar om.
          </note>
          <note>
            Jag är, precis som Maria Ferm, väldigt mån om att kriminalvården
            ska fungera på ett bra sätt. Jag tycker att kriminalvården ska
            ha ett innehåll som är inriktat på att just minska återfallen
            i våldsbrottslighet och annan brottslighet. Då kan man absolut
            tala om arbete, studier och olika former av behandling som metoder
            som fungerar för att åstadkomma det.
          </note>
          <note>
            Vi ska aldrig vara nöjda. Jag tror att vi har kommit långt på
            vägen att ha en kriminalvård som fungerar mycket bra, men mycket
            mer finns att göra.
          </note>
          <note>
            Det är viktigt att komma ihåg att debatten är det som för detta
            arbete framåt, och det gläder mig att Maria Ferm tar upp detta.
          </note>
          <note type="speaker">
            Anf. 16 MARIA FERM (MP) replik:
          </note>
          <note>
            Fru talman! Jag känner fortfarande att jag inte har fått svar
            på vilka konkreta åtgärder som man vill vidta för att se till
            att till exempel kriminalvården blir bättre. Som det ser ut nu
            har Alliansen förvisso satsat resurser på att utöka antalet poliser,
            men man har inte backat upp satsningarna med motsvarande resurser
            till kriminalvården, vilket självfallet behövs om fler brott klaras
            upp och fler kommer in i kriminalvården.
          </note>
          <note>
            Jag skulle också vilja få svar på om Alliansen är beredd att
            ta till sig vårt förslag om en granskningskommission när det gäller
            våldtäktsärenden. Även om Anton Abele i sitt anförande är mycket
            tydlig med att det är allas vårt ansvar att ta avstånd från våld
            tycker jag att det kan vara rimligt att man också föreslår konkreta
            åtgärder för att gå vidare med detta. Då tror jag att det är viktigt
            att man lyfter fram en granskningskommission för våldtäktsärenden
            eftersom det är så otroligt få våldtäkter som anmäls, så otroligt
            få som sedan leder till åtal och ännu färre som leder till en
            fällande dom. Jag upplevde inte att du berörde vare sig mäns våld
            mot kvinnor eller våldtäkter i samhället. Jag skulle gärna vilja
            veta vilka planer Alliansen har för att bekämpa detta stora problem
            med våld.
          </note>
          <note type="speaker">
            Anf. 17 ANTON ABELE (M) replik:
          </note>
          <note>
            Fru talman! Jag ska börja med den första frågan som gällde kriminalvården.
            Jag har besökt Hall och ungdomsanstalten i Luleå där jag har sett
            exempel på hur man faktiskt kan rehabilitera unga människor och
            äldre människor som har fastnat i kriminalitet. Det handlar om
            att få dem att göra något annat än att bara tänka på våld.
          </note>
          <note>
            Jag har sett hur man har bedrivit arbete på anstalter och försökt
            rehabilitera människor till ett normalt liv på bästa möjliga sätt.
            Jag tror att vi ska fortsätta med detta arbete och göra fler förbättringar
            för dem som har fastnat i kriminalvården att kunna leva ett normalt
            liv efteråt.
          </note>
          <note>
            Jag ska gå in på det som sades om våldtäktsärenden och den kommission
            som ni vill att vi ska inrätta för att utreda detta.
          </note>
          <note>
            Jag noterar att Maria Ferm i sitt anförande nämnde att 10 procent
            av alla våldtäkter anmäls. Jag tror inte att den siffran stämmer.
            Jag tror att det är en felaktig siffra. Jag vet inte vad du baserar
            den på.
          </note>
          <note>
            Självklart ska vi göra ytterligare insatser för att förbättra
            hela rättskedjan. Det pågår just nu en utredning för att se över
            varför det tar så himla lång tid från att ett brott anmäls till
            dess det faktiskt händer någonting. Jag tror att mycket mer kan
            göras. Men låt oss vänta på det här arbetet och låt oss se vad
            den utredningen säger. Sedan kan vi återkomma till den frågan.
          </note>
          <note type="speaker">
            Anf. 18 LENA OLSSON (V) replik:
          </note>
          <note>
            Fru talman! Anton från Moderaterna hade ett ganska långt anförande
            om alla åtgärder som har vidtagits inom rättsväsendet, anslag
            till polis och så vidare. Det har ju varit genomgående genom åren:
            Hej och hå, titta vad bra vi är! Vi satsar så och så mycket på
            rättsväsendet.
          </note>
          <note>
            Då kan vi titta på hur vi ska göra för att människor ska bli
            mindre brottsdrabbade och drabbas mindre av våldsbrott. Du är
            ju väldigt intresserad och talar dig varm för dessa unga, och
            det är jättebra, Anton, men när det gäller förebyggande menar
            vi att det finns människor i det här landet som är experter. Det
            finns vi från Vänsterpartiet, från Miljöpartiet och från socialdemokratin.
            Vi kan påvisa hur man ska förebygga brott över huvud taget. Och
            det är att ha så lite ekonomiska skillnader som möjligt, för 40
            års studier har faktiskt bevisat att ett ekonomiskt jämlikare
            samhälle är mindre drabbat av kriminalitet och brott.
          </note>
          <note>
            Du vurmar också för dessa unga, det högaktar jag dig för, men
            om jag tittar i er budget som lades fram för några timmar sedan
            kan jag se att man fortfarande konstaterar att man släpar efter
            på ungdomssidan. När jag tittar i era tabeller ser jag att man
            ju heller inte gör några större ekonomiska satsningar. Man skriver
            så här: Detta gäller särskilt utredningar som berör ungdomar och
            som i dag tar alltför lång tid. Man konstaterar det, men vad gör
            man?
          </note>
          <note type="speaker">
            Anf. 19 ANTON ABELE (M) replik:
          </note>
          <note>
            Fru talman! Som jag nämnde till Maria Ferm, jag vet inte om det
            var någon som lyssnade på det, pågår det nu en utredning som ska
            se över hela rättskedjan, varför det tar så lång tid från det
            att ett brott anmäls till dess det faktiskt lagförs. Jag tycker
            att det är viktigt att vi inväntar den utredningen. Jag hoppas
            att Lena Olsson känner till att den finns.
          </note>
          <note>
            Sverige är generellt sett ett mycket tryggt land att leva i.
            Jag tror att fokus på ungdomsbrottsligheten har blivit väldigt
            tydligt de senaste åren. Polisen säger själv att det här ska man
            ha som huvudfokus under de kommande åren.
          </note>
          <note>
            Vi ser att hela samhället nu börjar resa sig mot våldet, framför
            allt när det gäller ungdomsvåldet. Det gläder mig väldigt mycket.
            I valet 2010 fick inte Vänsterpartiet väljarnas förtroende i just
            de här frågorna. Det är uppenbart. Jag tycker att det är viktigt
            att komma ihåg att människor har ett stort förtroende för vårt
            rättsarbete. Låt det fortsätta så!
          </note>
          <note type="speaker">
            Anf. 20 LENA OLSSON (V) replik:
          </note>
          <note>
            Fru talman! Jag är mycket medveten om utredningen om effektiviteten
            i rättskedjan. Jag har i varenda budgetdebatt påpekat till exempel
            när det gäller polisorganisationen att det inte går att bara oavkortat
            stoppa in pengar och inte kräva att man ska använda de resurser
            man har fått effektivt.
          </note>
          <note>
            I fråga om ungdomsbrott är väl det man gör bra, men redan Riksdagens
            revisorer kunde konstatera att när det gäller snabbheten i ärendehandläggningen
            av alla de mål som gäller unga brottslingar pekar allting åt fel
            håll. Det är väl bra om ni gör något, men nu behövs även resurser
            här.
          </note>
          <note>
            När jag tittar på de brottsdrabbade i rättskedjan kan jag se
            att Domstolsverket ligger relativt bra till, men man har ju också
            gjort om systemet så att vi har förvaltningsdomstolar nu. Där
            har ärendetillströmningen ökat med 30 procent. Det beror på de
            utförsäkrade, alltså försäkringskasseärenden. Om man inte tillskapar
            mer resurser för domstolarna måste det väl i praktiken ändå innebära
            att de inte vet var de ska ta pengarna ifrån för att upprätthålla
            den här effektiviteten när förvaltningsdomstolarna sticker i väg.
            Då blir det de som är drabbade av brott, bland annat våldsdrabbade,
            som blir lidande därför att de får vänta längre. Vad har du för
            kommentar till det?
          </note>
          <note type="speaker">
            Anf. 21 ANTON ABELE (M) replik:
          </note>
          <note>
            Fru talman! Jag tycker att det som Lena Olsson lyfter upp absolut
            är en viktig aspekt, att vi faktiskt har domstolar som fungerar.
            Jag tror att mycket mer finns att göra, som på väldigt många andra
            områden.
          </note>
          <note>
            Samtidigt ska man komma ihåg att generellt sett är Sverige ett
            mycket bra land när det gäller just domstolarna och själva rättskedjan
            generellt sett. Vi ska göra ytterligare ansträngningar för att
            förbättra den här rättskedjan. Det pågår, som jag sade, en utredning.
          </note>
          <note>
            Vi ska också ha tydliga och tidiga insatser mot just ungdomskriminalitet.
            Lena Olsson lyfter fram det här som ett stort problem, och det
            är det. Men vi har också gjort mycket på det här området. Det
            ska vi komma ihåg. Som jag sade kommer polisen nu att ha ungdomarna
            som främsta fokus under det kommande året. Det är en stor förbättring
            och jag tror att det kommer att leda till att ungdomsbrotten klaras
            upp i mycket snabbare takt än i dag.
          </note>
          <note type="speaker">
            Anf. 22 ANNA WALLÉN (S) replik:
          </note>
          <note>
            Fru talman! Anton Abele pratar mycket om faktorer som påverkar
            brottsligheten. Min fråga till Anton Abele utgår från att han
            inte pratar någonting om den forskning som visar tydliga samband
            mellan ojämlika levnadsvillkor och brottslighet. Ser inte Anton
            Abele att när klyftorna ökar i samhället finns det en risk för
            att det kommer att få stora konsekvenser även på det kriminalpolitiska
            området?
          </note>
          <note type="speaker">
            Anf. 23 ANTON ABELE (M) replik:
          </note>
          <note>
            Fru talman! Sverige ska vara ett tryggt land att leva i för alla,
            oavsett vad man är eller var man bor. Ekonomiska förhållanden
            och var man bor spelar självklart en stor roll i dag. Men det
            är någonting som vi ska arbeta för att förbättra. Som jag sade
            ska Sverige vara ett tryggt land för alla.
          </note>
          <note>
            Självklart spelar ekonomiska förhållanden alltid en stor roll,
            men det är ju vårt ansvar att göra någonting åt det. Vi har nu
            ökat antalet poliser med 3 000, från 17 000 till 20 000 poliser.
            Det ökar tryggheten betydligt. Och det kommer ytterligare satsningar
            på att just förbättra tryggheten i samhället under de här fyra
            åren. Jag tror att de satsningarna kommer att bli väldigt bra
            just för att de ökar tryggheten i de områden som du talar om.
          </note>
          <note type="speaker">
            Anf. 24 ANNA WALLÉN (S) replik:
          </note>
          <note>
            Fru talman! Anton Abele säger att Sverige ska vara ett tryggt
            land för alla. I dag har vi fått besked från finansminister Anders
            Borg att man kommer att fortsätta sänka skatten, vilket gynnar
            dem som har de allra högsta inkomsterna. I mitt anförande tog
            jag upp flera faktorer som gör Sverige till ett väldigt otryggt
            land att leva i. Jag pratade om försämringar i sjukförsäkringen.
            Jag pratade om den höga arbetslösheten och den dåliga a-kassan.
            Jag pratade om barnfattigdomen. Jag pratade om ungdomsarbetslösheten.
          </note>
          <note>
            Jag vill också berätta för Anton Abele att jag träffade en ung
            person som var arbetslös förra veckan. Han hade precis börjat
            sin kriminella bana. Jag frågade hur han hade hamnat i kriminalitet
            och hur han såg på framtiden. Han berättade för mig att han hade
            varit arbetslös. Han får inget stöd av Arbetsförmedlingen. Det
            är ingen som har tid. Han är uppgiven och har ingen tro på framtiden.
            Att begå brott var för honom ingen risk. Det var hans enda utväg.
            Det är ett otryggt Sverige som den borgerliga regeringen har skapat.
          </note>
          <note type="speaker">
            Anf. 25 ANTON ABELE (M) replik:
          </note>
          <note>
            Fru talman! Anna Wallén lyfter upp tryggheten som en väldigt
            viktig aspekt. Jag håller med henne. Jag vet inte om Anna Wallén
            har tittat på den nationella trygghetsundersökningen. Den visar
            att tryggheten har ökat under de senaste fyra åren, sedan alliansregeringen
            tillträdde. Jag tycker att det är ett mycket gott resultat. Låt
            oss fortsätta det arbetet! Det finns mycket mer att göra.
          </note>
          <note>
            Du tar upp att den kriminella banan kan vara en enkel väg att
            välja. Självklart kan det vara det för dessa individer. Och vi
            ska hjälpa dem. Det finns mycket mer vi kan göra. Tydliga insatser
            mot ungdomsbrottslighet, hjälp och stöd till brottsutsatta är
            två viktiga förslag som jag tycker att vi ska gå framåt med och
            arbeta ännu mer på.
          </note>
          <note>
            Som jag säger, Sverige ska vara ett tryggt land att leva i för
            alla. Vi har ett långt arbete framför oss. Under de här fyra åren
            tror jag att många viktiga förändringar kommer att ske när det
            gäller tryggheten i vårt samhälle.
          </note>
          <note type="speaker">
            Anf. 26 ROGER HADDAD (FP):
          </note>
          <note>
            Fru talman! Regeringens satsning på rättsväsendet har nämnts
            i tidigare inlägg. Det har varit en kraftig generell satsning,
            inte minst på en mer synlig och närvarande polis i vårt samhälle.
            Det är en viktig ekonomisk och politisk prioritering. Även om
            oppositionen tidigare har pratat om fler poliser och synliga poliser
            levererade man aldrig det när man hade makten.
          </note>
          <note>
            Polisen har en mycket viktig roll i det brottsförebyggandet arbetet.
            Hur de lyckas påverkar naturligtvis utvecklingen när det gäller
            att förebygga brott och när det gäller att hantera de anmälningar
            som kommer in och som rubriceras som våldsbrott det som betänkandet
            behandlar.
          </note>
          <note>
            Jag yrkar bifall till förslaget i justitieutskottets betänkande
            och avslag på motionerna.
          </note>
          <note>
            Fru talman! Generellt kan vi utifrån föregående år se att andelen
            brott i offentlig miljö minskar när det gäller misshandel utomhus.
            Det är faktiskt det lägsta antalet sedan 2007. I dessa fall har
            polismyndigheterna också konstaterat att det finns ett starkt
            samband med alkoholkonsumtionen. Därför är det positivt att polisen
            satsat speciellt på att minska berusningsdrickandet, bland annat
            genom att genomföra så kallade krogkontroller.
          </note>
          <note>
            Men det är mycket bekymrande att polismyndigheterna samtidigt
            pekar på att andelen våldsbrott ökar något och att lejonparten
            av ökningen kan hänföras till anmälda brott avseende misshandel
            inomhus där offer och gärningsman är bekanta eller har en nära
            relation.
          </note>
          <note>
            Fru talman! Det är obegripligt att 17 kvinnor dör varje år efter
            våld från sin partner. Tusentals kvinnor och barn söker sig till
            kvinnojourerna för stöd och hjälp. I detta sammanhang kan jag
            inte låta bli att citera vår jämställdhetsminister som nyligen
            vid en konferens uttryckte: I världens mest jämställda land agar
            man den man älskar.
          </note>
          <note>
            Vi i Folkpartiet anser därför att det krävs ett fortsatt aktivt
            arbete, inte minst eftersom vi vet att det finns ett stort mörkertal,
            vilket tidigare talare har nämnt.
          </note>
          <note>
            Jag hoppas att satsningen på poliser i Sverige inte bara ska
            leda till ökad trygghet på torget utan även till att hanteringen
            av våldsbrott och sexualbrott prioriteras upp.
          </note>
          <note>
            Jag välkomnar också det besked som kom nyligen från jämställdhetsministern
            om att en haverikommission kommer att förverkligas.
          </note>
          <note>
            Det finns flera utmaningar, men jag vill särskilt beröra ett
            område i betänkandet där jag anser att samhället måste bli mer
            uppmärksamt och där det krävs ett intensifierat arbete, och det
            gäller hedersrelaterad brottslighet. Vi har delvis berört detta
            område i tidigare debatter, men frågorna behandlas även i detta
            betänkande.
          </note>
          <note>
            Fru talman! Regeringen presenterade under den förra mandatperioden
            en jämställdhetssatsning. Det handlar om att finansiera insatser
            i två typer av handlingsplaner som regeringen presenterade med
            fokus på mäns våld mot kvinnor och problem med hedersrelaterad
            brottslighet. Drygt 1 miljard kronor avsattes utifrån dessa handlingsplaner.
            Pengarna har bland annat gått till att utbilda 10 000 poliser
            och till ekonomiskt stöd till landets kvinnojourer, vilket vi
            tycker är mycket viktigt.
          </note>
          <note>
            Även om vi börjar se en ökad medvetenhet och en högre beredskap
            lokalt i kommunerna och på våra skolor och här hoppas jag att
            handlingsplanerna har lyft upp frågan och pekat på att det finns
            faktiska problem i vårt samhälle är det en fortsatt utmaning.
            Detta är dess värre ett område som få politiker runt om i landet
            vågar prata om. Det är också en erfarenhet som bekräftas av föreningen
            Glöm aldrig Pela och Fadime. De arbetar aktivt för att öka kunskapen
            om och förebyggandet av hedersrelaterad brottslighet.
          </note>
          <note>
            Det finns också exempel från mitt län Västmanland. Där har länsstyrelsen
            prioriterat informations- och utbildningsinsatser, men alldeles
            för få skolor har valt att ta tillfället i akt och lyfta upp de
            här frågorna och bjuda in informatörerna till skolorna.
          </note>
          <note>
            Samhället, politiker, lärare i skolan och andra vuxna måste ta
            avstånd från förekomsten av hedersrelaterat våld. Det är också
            viktigt att vi diskuterar och skapar en ökad medvetenhet i samhället
            om att detta tyvärr förekommer.
          </note>
          <note>
            Vi har tidigare i debatten uppmärksammat att regeringen, utifrån
            Ungdomsstyrelsens rapport Gifta mot sin vilja , tillsatt ytterligare
            en utredning om barnäktenskap och tvångsäktenskap. Det är viktigt
            att försöka få fram mer information om hur omfattande detta är
            och hur vi lagstiftningsvägen ska kunna förebygga den här typen
            av allvarliga brott och tydligare än i dag betrakta detta som
            brott och inget annat, så att vi kan se till att fler unga och
            fler vuxna kan leva som de skulle vilja och inte som deras föräldrar
            eller deras kultur påbjuder.
          </note>
          <note>
            I detta anförande instämde Anna SteeleKarlström (FP) samt Pia
            Hallström och Patrick Reslow (båda M).
          </note>
          <note type="speaker">
            Anf. 27 JOHAN LINANDER (C):
          </note>
          <note>
            Fru talman! Det här är den årliga debatten om våldsbrott och
            brottsoffer. I dag behandlar vi ett sextiotal motionsyrkanden
            från den allmänna motionsperioden som har resulterat i 26 reservationer.
          </note>
          <note>
            Först vill jag säga att väldigt mycket har gjorts under de senaste
            åren, men väldigt mycket ligger också framför oss. Det är många
            frågor som antingen behandlas i utredningar som är tillsatta av
            alliansregeringen eller i utredningar som har blivit färdiga under
            de senaste åren och nu bereds. Vi ser framför oss ytterligare
            betydande steg för att förbättra för brottsoffer som utsatts för
            våld och för att få ned våldsbrottsligheten. Trots allt är ju
            det allra bästa för ett brottsoffer att inte bli ett brottsoffer.
            Att minska brottsligheten är alldeles avgörande. Att förebygga
            brott måste ha högsta prioritet.
          </note>
          <note>
            Därför är det speciellt glädjande att vi nu i Brås statistik
            för 2010 kan se att brottsligheten faktiskt minskade under 2010.
            3 procent är inte jättemycket, men vi ska komma ihåg hur trenden
            har sett ut de senaste årtiondena då brottsligheten har ökat år
            för år. Nu är trenden bruten, och vi ska jobba hårt för att fortsätta
            att minska brottsligheten.
          </note>
          <note>
            Det ser dock lite olika ut för olika brottskategorier. Skadegörelse
            minskar till exempel mest, medan vi än så länge inte kan se någon
            nedgång vad gäller våldsbrotten totalt sett även om misshandel
            utomhus har minskat, vilket är glädjande. Det beror inte minst
            på polisens satsningar på att finnas i de miljöer där många misshandelsbrott
            begås.
          </note>
          <note>
            Under de senaste veckorna har vi också fått den nationella trygghetsundersökningen.
            Den visar återigen att tryggheten i samhället ökar. Det finns
            ingen anledning att vara nöjd, men det går i rätt riktning. Det
            skulle man inte kunna tro när man lyssnar på oppositionens debattörer,
            men det är alltså så att tryggheten ökar.
          </note>
          <note>
            Det viktigaste är att det inte begås brott, men det vore naivt
            att tro att vi inte skulle ha någon brottslighet i det här landet.
            Vad är då viktigt om man har blivit utsatt för brott? Jo, det
            är viktigt att det är enkelt att anmäla och att man får hjälp
            och stöd. Det kan handla om målsägarbiträden, och som vittne kan
            man behöva ett vittnesstöd. Det ska också vara så enkelt som möjligt
            att gå igenom hela rättsprocessen. I slutändan är en av de allra
            viktigaste faktorerna för den som är utsatt för brott att någon
            döms för brottet. Även där kan vi i uppklarandeprocessen se att
            det faktiskt går åt rätt håll. Enligt Brå ökade andelen uppklarade
            brott. Det är bra, men det måste definitivt bli bättre.
          </note>
          <note>
            Under de senaste tio åren nu är det inte Alliansen som slår sig
            för bröstet, utan det var faktiskt en socialdemokratisk regering
            tidigare också har de personuppklarade brotten ökat med 35 procent
            enligt Brå. Det är en positiv utveckling som jag tycker att vi
            också behöver berätta om. Det är inte nattsvart, vilket vänstersidan
            påstår.
          </note>
          <note>
            Anna Wallén var tidigare inne på en viktig fråga som jag också
            vill betona. Vi fokuserar väldigt ofta på brottsoffer och att
            de behöver få hjälp, men i alltför stor utsträckning glömmer vi
            bort att det inte är brottsoffrets ansvar att se till att det
            inte begås brott, utan det är faktiskt gärningsmannens ansvar.
            Vi måste fokusera mer på den som använder våldet. Det finns bra
            metoder med rehabilitering för att få framför allt män att sluta
            använda våld. Där måste vi klara av en större satsning.
          </note>
          <note>
            När det gäller sexualbrotten har det de senaste tio åren varit
            en konstant ökning i antalet anmälda sexualbrott, till stor del
            beroende på ny lagstiftning som vi fick 2005 men också på en ökad
            anmälningsbenägenhet. Tittar man på den nationella trygghetsundersökningen
            det står i vårt betänkande så jag utgår från att alla står bakom
            det är det svårt att visa att antalet brott har ökat. Det kan
            mycket väl vara så att det har skett en ökning av antalet brott,
            men den största delen förklaras av en ökad anmälningsbenägenhet.
          </note>
          <note>
            Tittar vi specifikt på våldtäkter kan vi försiktigt glädja oss
            åt att 2010 bröts den hemska trenden med ett ökat antal våldtäkter.
            Det sker fortfarande förskräckligt många våldtäkter, men ökningen
            har stoppats, vilket är ett steg i rätt riktning.
          </note>
          <note>
            När det gäller antalet uppklarade våldtäktsärenden skulle man
            kunna tro att inte en enda våldtäkt klaras upp när man lyssnar
            på oppositionens debattörer. Jag vill definitivt hävda att det
            är alldeles för få våldtäkter som klaras upp, men det är inte
            så illa som oppositionen påstår.
          </note>
          <note>
            År 2010 låg uppklaringsprocenten för sexualbrott något högre
            än för brottsligheten i stort. Det är inte så att det är sämre
            för sexualbrott. Man kan tycka att det är för dåligt totalt sett,
            men det är inte sämre för sexualbrott än för annan brottslighet.
            Enligt Brås officiella statistik var lite över hälften av de anmälda
            våldtäkterna uppklarade och ca 20 procent personuppklarade. Det
            är skillnad i statistiken där.
          </note>
          <note>
            Jag är inte nöjd med utfallet, och jag är speciellt inte nöjd
            med att det skiljer så mycket från län till län. Det är väldigt
            stor skillnad på hur man lyckas inom olika polismyndigheter. Där
            är svaret den polisorganisationsutredning som alla partier deltar
            i för att få ihop polisorganisationen så att man jobbar på samma
            framgångsrika sätt. Är vi framgångsrika i en del av landet är
            det klart att man ska jobba på samma sätt i andra delar av landet
            så att man kan göra lika mycket bra där. Men så fungerar det tyvärr
            inte i dag, och därför är det viktigt att få ihop det till en
            enhetlig polisorganisation. Jag tror också att vi kan få upp siffrorna
            i de län där det nu ser väldigt dåligt ut.
          </note>
          <note>
            Det finns flera motioner och reservationer. När det gäller handlingsplanen
            mot mäns våld mot kvinnor, hedersrelaterat våld och förtryck och
            våld i samkönade relationer var det regeringens handlingsplan
            som gällde fram till 2010. Det är viktigt att vi kan fortsätta
            satsningen på en förnyad handlingsplan, för det är inget arbete
            som är klart, definitivt inte.
          </note>
          <note>
            Där skulle vi från Centerpartiet vilja ha in en fjärde del, och
            det är våld mot funktionshindrade, som vi debatterar väldigt lite
            och vet väldigt lite om. Brå har gjort en rapport om våld mot
            funktionshindrade, och slutsatsen var att det är den grupp av
            brottsoffer som vi vet allra minst om. Där skulle vi behöva göra
            betydligt mer.
          </note>
          <note>
            Till sist skulle jag, fru talman, vilja säga något om barn som
            bevittnar våld i hemmet. Det diskuteras mycket om barnet ska få
            målsägarbiträde eller ska ses som ett brottsoffer. Jag skulle
            vilja säga att det barn som upplever våld i hemmet är ett brottsoffer.
            Jag menar att man redan i dag, som lagstiftningen ser ut, skulle
            kunna döma någon för att ha psykiskt misshandlat ett barn, till
            exempel genom att låta barnet uppleva hur pappa slår mamma eller
            tvärtom. Den psykiska påfrestning och det psykiska lidande barnet
            upplever i hemmet är en misshandel.
          </note>
          <note>
            Eftersom det inte fungerar så i dag vill vi från Centerpartiets
            sida ha en egen brottsrubricering, misshandel av barn, där det
            tydligt finns med att även psykisk misshandel är misshandel, vilket
            skulle vara straffbart. Sedan behöver man inte diskutera om barnet
            ska ses som ett brottsoffer eller ha rätt till målsägarbiträde.
            Då är man ett brottsoffer och ska så klart få den hjälp som andra
            brottsoffer får i samhället.
          </note>
          <note>
            Nu sker det en översyn av brottsskadelagen, en utvärdering av
            2006 års reform, som handlar om just brottsskadeersättningen när
            barn upplever våld mot en närstående. Den utvärderingen avvaktar
            vi nu, och sedan är det dags att ändra lagstiftningen så att skyddet
            för barn förstärks.
          </note>
          <note>
            Med det, fru talman, vill jag beklaga att jag har dragit över
            tiden lite, men det är så viktiga frågor. Jag yrkar bifall till
            förslaget i betänkandet och avslag på samtliga reservationer.
          </note>
          <note>
            I anförandet instämde Helena Bouveng, Pia Hallström och Patrick
            Reslow (alla M), Roger Haddad (FP) och Caroline Szyber (KD).
          </note>
          <note type="speaker">
            Anf. 28 LENA OLSSON (V) replik:
          </note>
          <note>
            Fru talman! Ja, det finns ju viss statistik, Johan Linander,
            som visar på ett bättre utfall. När det gäller uppklaringsprocenten
            för våldsbrott och våldtäkter ser det inte lika bra ut.
          </note>
          <note>
            I vår reservation 2 har vi förslaget om en granskningskommission
            för våldtäktsärenden. I Amnestys rapport Fallet nedlagt 2008 förordar
            de att man ska inrätta en sådan för att hitta brister i förundersökningar
            och föreslå åtgärder. De tycker också att den ska vara oberoende
            från polis- och åklagarväsendet, även om de tycker ett samarbete
            är nödvändigt.
          </note>
          <note>
            Jag skulle vilja fråga, eftersom vi får ett ganska abrupt avslag
            på motionerna och reservationerna: Skulle det inte vara väldigt
            bra att tillsätta en granskningskommission som studerar det här
            närmare? Då skulle det här jobbet också flyta på lite snabbare.
            Jag skulle vilja veta av dig, Johan Linander: Varför säger ni
            nej till en granskningskommission?
          </note>
          <note type="speaker">
            Anf. 29 JOHAN LINANDER (C) replik:
          </note>
          <note>
            Fru talman! Precis som jag sade i mitt anförande kan vi inte
            vara nöjda med den totala uppklaringen av våldtäktsbrott, även
            om den inte är sämre enligt Brås statistik än för brottsligheten
            i stort. Det måste man komma ihåg.
          </note>
          <note>
            Självklart är jag inte främmande för att någon gång se över hur
            det brottsbekämpande eller brottsförebyggande arbetet ser ut så
            att vi kan bli bättre. Man måste hela tiden ha en lärande organisation.
          </note>
          <note>
            Just nu är det så, vilket jag sade i mitt anförande, att det
            skiljer väldigt mycket mellan olika län. Det finns länspolismyndigheter
            som har dubbelt så bra resultat vad gäller att klara upp våldtäktsmål
            som andra län, och det är så klart inte tillfredsställande. Det
            är inget som talar för att det skulle vara så mycket svårare mål
            i ett län än i ett annat län. Då måste det handla om arbetsmetoder.
            Varför använder man inte de arbetsmetoder som man har sett är
            framgångsrika i en annan del av landet? Tyvärr är organisationen
            väldigt trög.
          </note>
          <note>
            Svaret är det vi nu håller på med i Polisorganisationskommittén,
            där Vänsterpartiet också sitter med. Det har vi debatterat tidigare,
            och jag tror att vi alla är i princip överens om att vi behöver
            en enhetlig nationell polismyndighet, där det också blir lättare
            att styra och säga: Ja, i det här länet har man gjort det på ett
            bra sätt tidigare, och de arbetsmetoderna ska gälla i hela Sverige.
            Bara genom det skulle vi få upp siffrorna vad gäller utredda och
            uppklarade våldtäktsmål betydligt. Det är det första steget.
          </note>
          <note>
            Jag säger inte nej till att någon gång se över arbetsmetoder,
            men nu tar vi en sak i taget. Det första vi måste göra är att
            se till att få en enhetlig polisorganisation.
          </note>
          <note type="speaker">
            Anf. 30 LENA OLSSON (V) replik:
          </note>
          <note>
            Fru talman! Ja, det här med en enhetlig polisorganisation kan
            vi väl vara överens om. Man kan ju reflektera över varför man
            inte har tillsatt en sådan utredning förut, eftersom man har sett
            olikheterna i de 21 länen.
          </note>
          <note>
            Regeringen har också lagt fram en handlingsplan när det gäller
            mäns våld mot kvinnor, och det var bra saker i den. Vi hade synpunkter
            och så vidare. Man försöker ha en hög svansföring när det gäller
            just den frågan. Vi fick också en utredning förra veckan där man
            har tittat på människohandel och prostitution, vilket var en väldigt
            bra rapport.
          </note>
          <note>
            Men sammantaget tycker jag att det är beklagligt att man vill
            avslå vårt förslag ganska iskallt. Amnesty har gjort ett grundligt
            arbete och har tittat på hur många kvinnor som omfattas. Vi pratar
            mycket om de här frågorna, mäns våld mot kvinnor och så vidare,
            oavsett om det sker här i Sverige eller om det sker i andra länder.
            Många kvinnor kommer hit till det här landet och far väldigt illa.
          </note>
          <note>
            Jag kan bara beklaga detta. Jag tror att Johan Linander innerst
            inne tycker att detta skulle vara rätt bra. Om man tillsätter
            en granskningskommission skulle man snabbare få fram ett resultat
            med konkreta åtgärder över sådant som man kan titta på direkt.
            Vi känner till detta med rättsintyg och med attityder.
          </note>
          <note>
            Man har hög svansföring när det gäller planen för mäns våld mot
            kvinnor. Men sedan vill man tyvärr inte löpa linan fullt ut, där
            det faktiskt skulle gå.
          </note>
          <note type="speaker">
            Anf. 31 JOHAN LINANDER (C) replik:
          </note>
          <note>
            Fru talman! Ja, vi har definitivt hög svansföring. Vi har gjort
            väldigt mycket och håller på med väldigt många saker för att hjälpa
            brottsoffer och få ned brottsligheten.
          </note>
          <note>
            Någon sade: stolt men inte nöjd. Jag kanske inte ska säga just
            det. Men man ska i princip aldrig vara nöjd, för det finns alltid
            mer att göra. Så länge det finns människor som är utsatta för
            grova brott har vi mer att göra.
          </note>
          <note>
            Precis som Anton Abele var inne på tidigare har det skett en
            rad saker. Stalkning skulle vi egentligen ha debatterat i dag,
            men den frågan kommer upp senare, och lagen träder i kraft i höst.
            Den kommer att ha stor betydelse. Det blir ett nytt brott: olaga
            förföljelse. Det är viktigt, liksom att man kan kombinera det
            som i dag heter besöksförbud men som senare ska heta kontaktförbud
            med elektronisk övervakning, vilket gör att många av de kvinnor
            som också Lena Olsson vurmar för och gör ett stort arbete för
            kan leva ett tryggare liv. Det är viktiga åtgärder.
          </note>
          <note>
            Vi har utredningar i gång om hela brottsmålsprocessen, som Anton
            också var inne på, och vi har Polisorganisationskommittén. Vi
            gör en översyn av brottsskadelagen. Vi har redan fått en del utredningar.
            Som Lena Olsson själv sade kom Barnahusutredningen 2010, och den
            håller på att beredas just nu. Det finns också reservationer om
            det.
          </note>
          <note>
            Det pågår väldigt mycket. Man kan alltid säga att regeringen
            ska göra mer. Det kanske också vi tycker. Skillnaden under åtminstone
            det senaste året är att vi inte drar ned resurserna för departementet
            så att de ska kunna göra mer. Men tyvärr beslöt oppositionen att
            dra ned på resurserna. Därför kommer också saker att gå lite långsammare.
            Det beklagar jag verkligen.
          </note>
          <note type="speaker">
            Anf. 32 CAROLINE SZYBER (KD):
          </note>
          <note>
            Fru talman! En av de värsta kränkningar en människa kan råka
            ut för är att bli utsatt för ett brott. Vi Kristdemokrater står
            på brottsoffrets sida. Varje gång en medborgare drabbas av ett
            brott har samhället misslyckats. Därför tycker vi att det är viktigt
            att samhället ska ställa sig på brottsoffrets sida. Övergrepp
            och kränkningar ska aldrig tolereras.
          </note>
          <note>
            För den som har blivit utsatt för ett brott är det oerhört viktigt
            att hela rättskedjan fungerar. Att bli sedd, förstådd och bemött
            på bästa möjliga sätt är viktiga delar. Men under lång tid har
            nästan allt fokus legat på gärningsmannens situation. Brottsoffret
            har kommit i skymundan.
          </note>
          <note>
            Inom rättspolitiken har vi under flera år gradvis rört oss mot
            ett mer etiskt förhållningssätt, där brottslingens personliga
            ansvar uppmärksammas mer och där upprättelsen för brottsoffret
            har förbättrats.
          </note>
          <note>
            Alliansen genomförde under förra mandatperioden en rad förändringar
            som får positiva effekter för de brottsdrabbade. Låt mig ta några
            exempel.
          </note>
          <note>
            Allt detta är bra, och allt detta har vi kristdemokrater hjälpt
            till att bidra med i regeringsställning. Men det finns fortfarande
            mycket mer att göra. Det är angeläget att kontinuerligt se över
            hur vi kan hjälpa dem som har utsatts för brott.
          </note>
          <note>
            Ett brott kan få långt större konsekvenser än vad man kan ana
            vid första anblicken. Ett väpnat rån på en arbetsplats kan sätta
            spår för livet och i vissa fall innebära att en person inte kan
            gå tillbaka till ett liknande arbete.
          </note>
          <note>
            Effektivitet, snabbhet och hög kvalitet vid handläggning av brottsskadeärendena
            är nödvändigt för att tillgodose det enskilda brottsoffrets behov
            av trygghet och stöd.
          </note>
          <note>
            En viktig aspekt är även den ekonomiska. Det är principiellt
            viktigt att förövaren gottgör brottsoffret ekonomiskt för den
            skada och förlust som har vållats. Det är inte rätt att brottsoffret
            ska löpa risk att råka ut för en ny kränkning av brottslingen
            genom utebliven betalning.
          </note>
          <note>
            Många upplever också att reglerna om skadestånd och brottsskadeersättning
            är svåra att förstå. Kristdemokraterna vill därför utreda skadeståndslagstiftningen.
            Det är inte meningen att man som brottsoffer ska vara tvungen
            att vänta i flera år på ekonomisk ersättning eller att man ska
            vara tvungen att ta personlig kontakt med förövaren för att lösa
            det praktiska kring skadeståndet.
          </note>
          <note>
            Hur ska det då lösas? Sedan många år blir den som döms i en svensk
            tingsrätt för ett brott där fängelse ingår i straffskalan skyldig
            att erlägga 500 kronor till Brottsofferfonden. Fonden använder
            sedan dessa pengar för att stödja olika projekt med brottsofferstödjande
            inriktning, vittnesstödsverksamhet vid landets alla tingsrätter
            samt forskning.
          </note>
          <note>
            Varje dömd person är som sagts ålagd att erlägga en avgift på
            500 kronor. Problemet är att den summan har varit konstant det
            senaste decenniet. Kristdemokraterna vill därför att denna symboliska
            summa om 500 kronor ska höjas till det dubbla.
          </note>
          <note>
            Det är viktigt att det finns ett gott omhändertagande av offer,
            så att de som utsatts för brott känner att de får ett stöd. Det
            finns i dag flera våldsoffer och brottsoffer som inte anmäler
            de brott som de utsatts för. Hur stort mörkertalet är i dag vet
            man inte. Men det är viktigt att ett brottsoffer aldrig känner
            sig negligerat.
          </note>
          <note>
            Kristdemokraterna och alliansregeringen ser mycket allvarligt
            på att det finns brottsoffer som inte gör anmälan eftersom de
            inte känner att de får stöd av samhället. Vi kommer aldrig att
            tveka att vidta ytterligare åtgärder för att värna rättssamhället,
            men det är viktigt att vidta rätt åtgärder för att lösa problemen.
            Brottsoffer ska behandlas med respekt och medkänsla samt skyddas
            av rättsordningen.
          </note>
          <note>
            Det finns ett antal reservationer från Socialdemokraterna, Vänsterpartiet
            och Miljöpartiet i betänkandet. Som vi har hört här i dag handlar
            de bland annat om barn som bevittnar våld, stöd till kvinnor som
            utsatts för sexuella övergrepp eller våld av män samt bättre myndighetssamverkan.
          </note>
          <note>
            Jag yrkar nu avslag på dessa reservationer. Men det beror inte
            på att det inte är viktiga frågor utan just på att det antingen
            pågår ett arbete eller att man slår in helt öppna dörrar.
          </note>
          <note>
            Jag yrkar bifall till förslaget i betänkandet i sin helhet och
            avslag på reservationerna.
          </note>
          <note>
            I detta anförande instämde Pia Hallström och Patrick Reslow (båda
            M).
          </note>
          <note type="speaker">
            Anf. 33 LENA OLSSON (V) replik:
          </note>
          <note>
            Fru talman! Det är nog inte bara kristdemokraterna som är väldigt
            angelägna om att skydda de brottsdrabbade och komma med åtgärder.
          </note>
          <note>
            Jag ställde förut en fråga till Johan Linander om en granskningskommission
            när det gäller våldtäktsärenden. Det är ett ganska styvmoderligt
            svar i betänkandet. Jag skulle gärna vilja ha en kommentar om
            detta.
          </note>
          <note>
            Kristdemokraterna ingår i den allians som i dag har kommit med
            en budget, som absolut har samband med brottsdrabbade. Man räknar
            med en stor ärendetillströmning inom rättsväsendet. Regeringen
            säger att man avser att återkomma med ytterligare åtgärder 2013
            för att tillmötesgå behovet. Tycker Kristdemokraterna att det
            är relevant att återkomma 2013 för den ökade ärendetillströmningen?
            Vi tycker att det är konstigt.
          </note>
          <note>
            Man rabblar upp vilka åtgärder man ska vidta, bland annat beträffande
            ungdomsbrottslighet, som vi håller på med i dag. Man säger också
            att man avser att förbättra arbetet och stärka skyddet för kvinnor.
            En sådan debatt skulle vi ha haft i dag.
          </note>
          <note>
            Man ska också hjälpa barn som far illa och aviserar straffskärpningar.
            Jag skulle vilja veta hur man ska hjälpa barn som far illa och
            vilka straffskärpningar som ni tänker komma med.
          </note>
          <note type="speaker">
            Anf. 34 CAROLINE SZYBER (KD) replik:
          </note>
          <note>
            Fru talman! Ja, Lena Olsson, jag börjar med den här kriskommissionen.
            Precis som mina allianskolleger tidigare har sagts gäller det
            framför allt att man ser över varför det ser så olika ut i olika
            delar av Sverige. Hur kan det komma sig att Polismyndigheten i
            Skåne inte kommer fram till samma sak som Polismyndigheten i Stockholm?
            Man har olika handläggningstider och ger kanske också olika stöd
            till brottsoffren. Det är en del.
          </note>
          <note>
            Och som vi tar upp i utskottets betänkande handlar det faktiskt
            väldigt mycket om fortbildning och utbildning inom de myndigheter
            som vi har, med bättre samverkan. Det handlar om bättre bemötande
            från början till slut. Men framför allt fanns det i den handlingsplan
            som lades fram under förra mandatperioden en del som handlade
            om att man skulle tillsätta en viss kommission. Det tror jag också
            är någonting som regeringen sakta men säkert kommer att återkomma
            till.
          </note>
          <note>
            Som Johan Linander var inne på är det en ansträngd ekonomi. Det
            är en hård och pressad arbetssituation i Regeringskansliet. Jag
            gillar inte heller att säga att det här ska utredas, att det här
            ska beredas och att det pågår någonting i Regeringskansliet. Men
            det pågår väldigt mycket saker. Och det måste få ta sin tid, för
            vi vill inte heller införa någonting som sedan inte får önskad
            effekt.
          </note>
          <note>
            Men jag är helt övertygad om att det sakta men säkert sker något
            under den här mandatperioden. Jag vill inte säga någon tid, för
            ni verkar också ha hängt upp er på att vi skulle återkomma 2013
            i budgeten. Men någon gång tror jag att vi kommer att få detta.
            Sedan vet jag inte om det kommer att kallas en kriskommission
            eller en utredningskommission, men regeringen kommer att fortsätta
            att arbeta för att se till att stävja mäns våld mot kvinnor.
          </note>
          <note type="speaker">
            Anf. 35 LENA OLSSON (V) replik:
          </note>
          <note>
            Fru talman! Då kanske det blir en granskningskommission, enligt
            vad Amnesty efterfrågade. Det får vi väl se.
          </note>
          <note>
            Sedan ville jag ju ha kommentarer till vad det är för straffskärpningar
            som ni aviserar i budgeten i dag. Och sedan gällde det barn som
            far illa. Det finns en mening här om att man ska hjälpa barn som
            far illa.
          </note>
          <note>
            Ja, i dagens läge har vi en stor barnfattigdom i Sverige. Man
            skulle kanske kunna hjälpa till lite där i stället för att komma
            med ett femte och eventuellt ett sjätte jobbskatteavdrag. Det
            finns fattiga föräldrar eller sjukskrivna föräldrar. De får ingen
            skattesänkning det får man inte heller om man är arbetslös. Och
            de här barnen far väldigt illa i dag.
          </note>
          <note>
            Jag undrar över straffskärpningarna och hur man ska hjälpa till
            med det här.
          </note>
          <note>
            Man tycker att det målas så svart. Men jag tycker faktiskt att
            det ser ganska svart ut för många människor i Sverige, det kluvna
            Sverige, i dag, både när det gäller stad och land och inkomstskillnader.
          </note>
          <note>
            All forskning pekar på att ett samhälle som är jämlikt och det
            borde ju vara attraktivt för Kristdemokraterna och som är ekonomiskt
            jämlikt är det som förebygger brott.
          </note>
          <note>
            Här koncentrerar ni er bara, ånyo, på ett utskottsområde i riksdagen,
            men ni ser aldrig helheten.
          </note>
          <note>
            Jag undrar över straffskärpningar och hjälp till nödställda barn.
          </note>
          <note type="speaker">
            Anf. 36 CAROLINE SZYBER (KD) replik:
          </note>
          <note>
            Fru talman! Jag vill börja med att påminna Lena Olsson och den
            övriga oppositionen om att den här debatten handlar om våldsbrott
            och brottsoffer. Det är ingen budgetdebatt. Ni har under hela
            debatten talat om ekonomi.
          </note>
          <note>
            Det stämmer att olika saker vävs in i varandra, men jag vill
            prata om våldsbrott och brottsoffer och konkreta åtgärder och
            inte om barnfattigdom.
          </note>
          <note>
            Det finns en skillnad mellan oss och oppositionen. Vi har lagt
            fram en budget som gäller från och med i dag. Och vi ser hela
            mandatperioden. Vi har sagt att vi på årsbasis kommer att återkomma
            och se över olika områden till skillnad från er som tar år för
            år med olika ad hoc-lösningar. Just Vänsterpartiet har kanske
            inte den bästa historiken heller när det gäller att hålla sig
            inom budgetramar.
          </note>
          <note>
            Sedan gäller det faktiskt det brottsförebyggande arbetet, som
            du pratar om. Vi ställer det i fokus. Och vi ser inte bara till
            ekonomi, som är viktigt när man pratar om brottsförebyggande arbete.
            Det handlar om att familjer som inte fungerar får stöd och hjälp.
            Det handlar om att det ska funka i skolorna och om att man i olika
            delar av livet får stöd och hjälp. Det behöver inte innebära att
            man får det genom en skattesänkning eller på andra sätt.
          </note>
          <note>
            Det här är ingen budgetdebatt. Den här debatten handlar om brottsoffer.
            Och nu ska jag då gå över till vad vi vill göra när det gäller
            konkreta åtgärder.
          </note>
          <note>
            Ni har hittat en mening där det står att man ska hjälpa barn
            som far illa. Ja, vi vill hjälpa barn som far illa. Och precis
            som vi har varit inne på tidigare i debatten ska alla barn som
            bevittnar våld också ses som brottsoffer. Det gäller att de får
            stöd i arbetet med att komma vidare efter att ha vuxit upp i en
            familj som har varit fylld av våldsamheter.
          </note>
          <note>
            När det gäller skärpta straff håller vi på med Påföljdsutredningen,
            där även Vänsterpartiet har en representant. Där ser vi över olika
            brott och försöker få en helhet. Det handlar om att olika brott
            ska bestraffas på ett mer korrekt sätt än vad som i dag är fallet.
          </note>
          <note type="speaker">
            Anf. 37 MARIANNE BERG (V):
          </note>
          <note>
            Fru talman! Jag är sist på talarlistan, och jag vill hålla mitt
            anförande ur ett hbt-perspektiv.
          </note>
          <note>
            Fru talman! Att bli slagen, att bli hotad, att bli utsatt för
            sexuella övergrepp, att bli förföljd, att bli trakasserad och
            att bli utsatt för hatbrott inte bara på grund av kön och etnisk
            bakgrund utan också på grund av sexuell läggning är något som
            vi med alla medel måste motarbeta. Vi kan aldrig acceptera någon
            form av våld.
          </note>
          <note>
            Att utsättas för våld är en kränkning som jag tror att många
            i den här kammaren inte riktigt kan ta till sig, om de inte själva
            har blivit utsatta.
          </note>
          <note>
            Regeringen har gjort en hel del bra saker, tycker jag, bland
            annat handlingsplanen för att bekämpa olika former av våld och
            förtryck. Men mycket mer kan göras. Det är vi överens om. Men
            hur ska vi göra det? Det är den stora frågan, och där skiljer
            vi oss åt.
          </note>
          <note>
            Fru talman! Gruppen hbt-personer söker inte hjälp och stöd i
            samma utsträckning som heterosexuella när de har blivit utsatta
            för våld i en parrelation. Vad kan orsaken till detta vara? Ja,
            en av många orsaker kan vara att det är väldigt få kommuner som
            i dag kan erbjuda stöd och hjälp till hbt-personer som blivit
            utsatta för just våld i en parrelation. Det är ännu färre som
            kan erbjuda ett skyddat boende. Detta drabbar naturligtvis också
            barnen i dessa förhållanden.
          </note>
          <note>
            Fru talman! När ett samhälle inte förmår att erbjuda ett likartat
            skydd för alla medborgare utgör detta en form av strukturell diskriminering.
            Detta är givetvis helt horribelt. Därför anser Vänsterpartiet
            att regeringen bör utreda och så fort som möjligt återkomma med
            en handlingsplan för hur hbt-personer som drabbats av partnervåld
            ska kunna få adekvat hjälp och stöd.
          </note>
          <note>
            Vi vet också att hedersrelaterat våld mot hbt-ungdomar är stort.
            Dessa ungdomar som drabbas är mycket utsatta. Homo- och bisexuella
            ungdomar riskerar våld, hot och utfrysning av sina familjer och
            släktingar, oberoende av vilken familj ungdomarna tillhör.
          </note>
          <note>
            Många studier och kartläggningar har slagit fast att det varken
            inom socialtjänsten eller på ungdomsmottagningarna eller hos polisen
            finns någon särskild beredskap för denna grupp ungdomar. Då är
            det verkligen på tiden att regeringen med alla medel lyfter upp
            problematiken och ser till att dessa ungdomar blir synliga och
            inte får fortsätta leva i osynlighet.
          </note>
          <note>
            En del i arbetet med att motverka homofobin kan vara att se över
            kurslitteraturen inom skolans värld. En annan del är att se över
            kompetensen, se till att den höjs inom utbildningsväsendet. Det
            gäller till exempel inom juristlinjen, lärarutbildningen, olika
            vårdutbildningar, polisutbildningen och yrken som faller inom
            socialtjänstens ram.
          </note>
          <note>
            Fru talman! Hatbrott är en dubbel kränkning. Hatbrottet är inget
            nytt fenomen men uppmärksammades och fick ett ansikte först i
            början av 90-talet.
          </note>
          <note>
            Hatbrott är ett samlingsbegrepp för brott med rasistiska, främlingsfientliga
            och homofobiska motiv. Hatbrott kan ta sig olika uttryck. Den
            vanligaste brottsrubriceringen är ofredande eller olaga hot, men
            det förekommer också mycket grova brott, till exempel grov misshandel,
            och det har också gått så långt att hbt-personer har mördats.
            Detta är milt sagt skrämmande.
          </note>
          <note>
            Under 2009 anmäldes enligt Brottsförebyggande rådet 5 800 hatbrott,
            varav lite över 1 000 drabbade hbt-personer. Om vi jämför med
            2007 är det skrämmande siffror. Vi ser att hatbrotten på grund
            av sexuell läggning har ökat med 45 procent. Det är inte bara
            sorgligt utan totalt horribelt, och det behövs verkligen krafttag
            på alla plan för att se till att alla människor är lika mycket
            värda oavsett kön, klass, etnicitet eller sexuell läggning och
            ska ha samma möjlighet till hjälp och stöd i samhället. Det handlar
            om mänskliga rättigheter, och då ska alla inkluderas.
          </note>
          <note>
            Till den nationella brottsofferjouren vänder sig hbt-personer
            som blivit utsatta för partnervåld eller hatbrott. Verksamheten
            har en enorm kompetens inom området, vilket är A och O för att
            den drabbade personen ska kunna få ett professionellt bemötande
            och stöd och råd i sin situation.
          </note>
          <note>
            Fru talman! Vänsterpartiet anser att regeringen behöver säkerställa
            denna verksamhet och återkomma till riksdagen om en långsiktig
            finansiering av densamma. Jourens kompetens måste bevaras, och
            de drabbade personerna får definitivt aldrig osynliggöras.
          </note>
          <note>
            I detta anförande instämde Lena Olsson (V), Christer Adelsbo,
            Mattias Jonsson, Laila Olsen och Anna Wallén (alla S) samt Maria
            Ferm (MP).
          </note>
          <note>
            Överläggningen var härmed avslutad.
          </note>
          <note>
            12 § Kontroll av färdskrivare
          </note>
          <note>
            Föredrogs
          </note>
          <note type="speaker">
            Anf. 38 TONY WIKLANDER (SD):
          </note>
          <note>
            Fru talman! Vi har framför oss ett utskottsbetänkande som jag
            i stora drag tycker bra om. Det är förslag i frågor som engagerar
            utskottet mycket. Vi tar aktivt del i detta och driver det.
          </note>
          <note>
            I tillägg till detta vill jag komma med ett förslag i enlighet
            med den reservation som grundas på Margareta Sandstedts motion.
            Den berör ansvarsfrågan ansvaret fixerar vi ju i stor utsträckning
            på förarna. Vi anser att det är viktigt att skydda förarna från
            sanktioner som i huvudsak ska ligga på åkerierna, som det står
            i inledningen till motionen. Tyvärr är detta nödvändigt. Jag tycker
            att kammaren skulle ta till sig detta och ta med det i sitt förslag.
            Så är dock inte fallet för närvarande.
          </note>
          <note>
            Jag kan ta exempel som belyser vad det egentligen handlar om.
            För en tid sedan kunde vi läsa rubriken Polskt åkeri misstänkt
            för att bedriva olaga yrkesmässig trafik i Sverige. Den 20 oktober
            i fjol stoppade Skånepolisen längs E6 en polskregistrerad lastbil
            för en kontroll. Det visade sig att den polske föraren hade kört
            hela 16 dagar och 690 mil enbart i Sverige. Trots detta valde
            åklagaren att lägga ned ärendet.
          </note>
          <note>
            Poliserna blev synnerligen irriterade. Jag ska inte här i kammaren
            återge exakt vad de sade, för sådana ord ska vi nog inte använda
            härinne. Efter tillgång till förarens dagbok gjorde man bedömningen
            att det hela var för grovt för att rubriceras som olaga cabotage.
            I stället handlar det om olaga yrkesmässig trafik, med fängelse
            på straffskalan för åkeriägaren.
          </note>
          <note>
            Den utsände föraren hade i stort sätt bara att slå ifrån sig
            så gott han kunde, och åklagaren lade ned ärendet. Varför kunde
            polisen bara spekulera om: Jag misstänker att de hade anledning
            att tro att de inte skulle få hit åkaren till en rättegång. Men
            de skulle i alla fall ha skickat ned ärendet för handläggning
            och förhör i Polen, sade en polisman. Det bekräftas av åklagare
            Mats Svensson: Det handlar helt enkelt om att ägaren till åkeriet
            finns i Polen och att han inte förväntas komma hit vid en eventuell
            rättegång. Att få honom utlämnad går heller inte eftersom det
            då krävs fängelse i minst ett år.
          </note>
          <note>
            Man kan alltså sammanfatta den nuvarande modellen med att det
            är fritt fram att exploatera förarna. Med de lagar och bestämmelser
            vi har kommer detta naturligtvis att fortgå och kanske också öka.
            Det finns många krafter som gärna skickar ut förare på vilka märkliga
            körningar som helst och sedan undandrar sig sitt ägaransvar. Det
            jag nyss har beskrivit är bara ett av sätten.
          </note>
          <note>
            Med detta vill jag yrka bifall till Sverigedemokraternas reservation
            under punkt 2. I övrigt yrkar jag bifall till utskottets förslag.
          </note>
          <note type="speaker">
            Anf. 39 STEN BERGHEDEN (M):
          </note>
          <note>
            Fru talman! Trafikutskottets betänkande nr 15 behandlar propositionen
            Kontroll av färdskrivare .
          </note>
          <note>
            EU har en gemensam lagstiftning när det gäller kör- och vilotider.
            För att kunna kontrollera att dessa regler efterföljs måste alla
            fordon med en totalvikt över 3 500 kilo eller som är avsedda för
            fler än åtta personer ha en färdskrivare inmonterad som mäter
            dessa kör- och vilotider. Några fordon är dock undantagna från
            detta, till exempel utryckningsfordon.
          </note>
          <note>
            Efterlevnaden av dessa kör- och vilotider är hos våra åkeriföretag
            i allmänhet mycket god. Däremot har det ibland kunnat påvisas
            att det kan finnas vissa tekniska brister i precisionen och exaktheten
            på själva färdskrivarna.
          </note>
          <note>
            Åkeriföretagen och våra transporter är livsavgörande för att
            vårt samhälle ska fungera, för att våra företag ska kunna växa
            och utvecklas här i Sverige, för att vår import och export ska
            fungera och för att vi ska få fram livsmedel och andra varor till
            våra affärer.
          </note>
          <note>
            För att se till att våra åkeriföretag och åkare ska kunna ha
            bra och rättvisa konkurrensvillkor har trafikutskottet tillsatt
            en politisk styrgrupp där samtliga partier i riksdagen är representerade
            för att belysa och gå igenom de svenska vägtransporternas konkurrensvillkor.
            Arbetet ska vara färdigt under våren 2012.
          </note>
          <note>
            Fru talman! Utskottet är i sitt betänkande nästan helt enigt,
            så när som på en reservation från SD som mest handlar om ansvarsförhållandet
            mellan åkeriföretagaren och hans anställda. Dessa frågor kommer
            säkert att behandlas och diskuteras vidare i den politiska styrgrupp
            som är tillsatt.
          </note>
          <note>
            Propositionen och betänkandet TU15 om kontroll av färdskrivare
            ger nu Transportstyrelsen och dess tjänsteman tillträde till fordonen
            och därmed möjlighet att kontrollera färdskrivaren och eventuellt
            även provköra fordonet för att kunna se att företaget har följt
            gällande lagstiftning. Lagstiftningen om att ge Transportstyrelsen
            möjlighet att kontrollera färdskrivarna träder i kraft den 1 maj
            2011.
          </note>
          <note>
            Avslutningsvis yrkar jag bifall till utskottets förslag och avslag
            på reservationen.
          </note>
          <note type="speaker">
            Anf. 40 MARGARETA SANDSTEDT (SD):
          </note>
          <note>
            Fru talman! Jag upplever att våra yrkeschaufförer har en väldigt
            ansträngd situation utifrån ett märkligt sanktionssystem som går
            ut på att de personligen står till ansvar för böter som egentligen
            borde ligga på arbetsgivarens ansvar. Det är obegripligt.
          </note>
          <note>
            Jag ställer mig frågan: Hur kommer det sig att detta system har
            fått fortgå under så lång tid? Man tycks från politiskt håll vara
            totalt ointresserad av en förändring. Jag tror inte att det finns
            en annan yrkesgrupp som har ett liknande sanktionssystem.
          </note>
          <note>
            Arbetsklimatet har blivit så hårt i landet. Det gör att allt
            färre törs sätta gränser för sin arbetsgivare av rädsla för att
            bli av med jobbet, och allra minst i transportyrket. Det blir
            därför extra smärtsamt att i dag se ungdomar utbilda sig till
            transportförare och vara optimistiska för framtiden. Det visar
            sig efter bara några år bli en mardröm för väldigt många.
          </note>
          <note>
            Fru talman! Jag är övertygad om att de flesta yrkeschaufförer
            vill känna stolthet och samhörighet med det företag de jobbar
            åt. Går företaget bra känner de att de är en del av resultatet.
            Generellt sett ställer våra yrkeschaufförer väldigt höga krav
            som högst ansvariga för fordonet.
          </note>
          <note>
            I stort försvarar man den kontrollverksamhet som utövas mot branschen
            som ett sätt att öka trafiksäkerheten. Men det finns avigsidor
            i omsorgen som gör att yrkeskåren många gånger far mer illa än
            andra yrkesgrupper.
          </note>
          <note>
            Då dessa arbetsförhållanden under väldigt lång tid varit väl
            kända är det oacceptabelt att inte ögonblickligen erkänna missförhållandena
            och att snarast möjligt se över sanktionssystemet.
          </note>
          <note>
            Det är därför tragiskt att utskottet inte vill ta i frågan nu
            med en gång trots att det verkar finnas ett stöd för en förändring.
            I stället vill man begrava frågan i en utredning som kan leda
            till eventuella förändringar kanske nästa mandatperiod.
          </note>
          <note>
            Jag har tidigare ställt mig tveksam till om Sverige verkligen
            har ett sanktionssystem i linje med EU:s förordningar. Tittar
            man på rådets förordning 561/2006 ser man att lagstiftaren tänkt
            sig att det huvudsakligen ska vara åkerierna som ska ansvara för
            överträdelse. Man har till och med slagit fast i artikel 10.3
            att åkerierna är ansvariga för överträdelse som äger rum utomlands.
            Utifrån det borde det vara enkelt att snarast vidta åtgärder för
            att förbättra yrkeschaufförernas situation.
          </note>
          <note>
            Fru talman! Jag yrkar bifall till reservationen under punkt 2
            att riksdagen tillkännager för regeringen som sin mening vad som
            anförs i motionen samt att regeringen bör ta fram förslag till
            ändringar i sanktionssystemet vid vägtransporter. För övrigt yrkar
            jag bifall till utskottets förslag under punkt 1.
          </note>
          <note>
            Överläggningen var härmed avslutad.
          </note>
          <note>
            13 § Infrastrukturens planering
          </note>
          <note>
            Föredrogs
          </note>
          <note type="speaker">
            Anf. 41 LARS TYSKLIND (FP):
          </note>
          <note>
            Herr talman! Dagens debatt har rubriken Infrastrukturens planering.
            Den behandlar Riksrevisionens styrelses redogörelse om förvaltningen
            av samhällsekonomiska metoder inom infrastrukturområdet . Redogörelsen
            grundar sig på Riksrevisionens granskningsrapport med samma namn.
            Dessutom behandlas 20 motionsyrkanden från allmänna motionstiden
            hösten 2010.
          </note>
          <note>
            Herr talman! Vad gäller Riksrevisionens styrelses redogörelse
            välkomnar utskottet Riksrevisionens granskning och understryker
            vikten av att de samhällsekonomiska analyserna är väl underbyggda
            och av god kvalitet. Utskottet förutsätter att de brister som
            framkommit och till stora delar identifierats i Trafikverkets
            utvecklingsplan hanteras inom ramen för det fortsatta utvecklingsarbetet.
            Vidare förutsätter utskottet att regeringen i det normala resultat-
            och uppföljningsarbetet redovisar de åtgärder som vidtas med anledning
            av påtalade brister.
          </note>
          <note>
            Herr talman! När det gäller motionsyrkanden från allmänna motionstiden
            behandlas de under rubrikerna Infrastrukturplaneringens inriktning,
            Medfinansiering, Lånefinansiering och infrastrukturinvesteringar,
            Planeringsprocessen med mera och till sist Vissa EU-frågor. Utskottet
            avstyrker samtliga motionsyrkanden. Mot detta står i betänkandet
            fem reservationer och ett särskilt yttrande.
          </note>
          <note>
            Herr talman! Med den inledningen överlämnar jag betänkandet för
            debatt.
          </note>
          <note type="speaker">
            Anf. 42 ANDERS YGEMAN (S):
          </note>
          <note>
            Herr talman! Jag vill börja med att yrka bifall till de socialdemokratiska
            reservationerna.
          </note>
          <note>
            Herr talman! Om man följer budgeterna för de senaste 15 åren
            slås man av en sak. I samtliga budgetar föreslår något av partierna
            från högeralliansens minoritetsregering lägre anslag för underhåll
            av järnvägar. När finansminister Anders Borg tillträdde sade han
            i tidningen Sydsvenskan 2007 att Sverige har överinvesterat i
            järnväg.
          </note>
          <note>
            Efter förrförra årets vinterkaos följde ministern upp arbetet
            med en vinterutredning och sade: Om alla gör som de ska kommer
            det att fungera mycket bättre den här vintern. Sedan kom vinter
            och vinterkaoset, och resenärerna stod frysande på perrongerna.
          </note>
          <note>
            Ministern fick frågan vad de som inte skulle komma hem till sin
            familj skulle göra, de som planerade att fira julafton men inte
            kunde göra det. Hennes svar till helgfirarna blev: De får väl
            fira julafton en annan dag. Det var strax efter att regeringen
            hade flyttat 2,2 miljarder från järnvägen till vägen.
          </note>
          <note>
            Strax efter jul säger ministern: Det behövs inga mer pengar.
            Järnvägen har alla de pengar som krävs för att fungera. Sedan
            kallar Alliansens partiledare till presskonferens och påstår sig
            ha 800 miljoner till järnväg och underhåll. Det kan ställas i
            relation till det Trafikverket påstår att det behövs, nämligen
            25 miljarder över fem år. Det är nästan 30 gånger så mycket pengar
            som Alliansen påstår att den har.
          </note>
          <note>
            I dag får vi vårbudget och tilläggsbudget på riksdagens bord.
            Vi kan konstatera att inte en enda krona mer läggs på järnväg.
            Det finns inte en krona till banunderhåll i den vårbudget och
            tilläggsbudget som i dag har lagts på riksdagens bord och som
            kl. 13.00 kommer att debatteras här i riksdagen.
          </note>
          <note>
            Jag tror att det hårda beskedet till Sveriges järnvägstrafikanter
            är att det inte kommer att bli en fungerande järnväg med mindre
            än att man byter regering. Oppositionen har i sitt budgetalternativ
            101 miljarder för att öka kapaciteten och underhållet.
          </note>
          <note>
            En av de viktiga satsningar som finns i den budgeten är det som
            diskuteras här i dag, nämligen om vi ska bygga Sveriges första
            höghastighetsbana. Vi vill börja med de två första sträckorna
            från Stockholm till Linköping och från Göteborg till Borås. Förra
            infrastrukturministern från Centerpartiet kommenterade det med
            orden: Borås, vad ska göteborgarna i Borås att göra? Det är ett
            uttalande som lär gå till historien.
          </note>
          <note>
            Herr talman! År 1964 fick Japan sin första höghastighetsbana.
            Det var fem år innan vi i Sverige fick färg-tv. Detta är nu ett
            investeringsbeslut som de flesta svenska hem har tagit. Det är
            en vanlig syn. Däremot lyser höghastighetsbanan med sin frånvaro.
            Trots att 46 år har gått sedan den första höghastighetsbanan byggdes
            i Japan finns inte en enda meter höghastighetsbana i Sverige.
            I världen finns det 13 000 kilometer höghastighetsbana, men inte
            en enda meter finns i Sverige.
          </note>
          <note>
            Under den närmsta planperioden planeras i världen för 18 000
            kilometer höghastighetsbana fram till 2021. Den svenska regeringen
            planerar och projekterar inte en enda meter höghastighetsbana.
            Länder som Polen, Algeriet och Marocko projekterar för höghastighetsbana
            men inte Sverige.
          </note>
          <note>
            Det är helt enkelt så att regeringen inte tror på järnvägen och
            att regeringen inte har en politik för att få upp vare sig underhållsnivåerna
            till en rimlig nivå eller att öka kapaciteten i järnvägssystemet.
            Vi vet i dag att järnvägen har slagit i kapacitetstaket. Det tillsammans
            med bristande underhållsresurser och en ohämmad avreglering är
            järnvägens tre stora problem, och regeringen är inte beredd att
            åtgärda något av dem.
          </note>
          <note>
            Vi i oppositionen vill gå fram och möta framtiden med höghastighetsbanor
            och därmed frigöra kapacitet för pendlingstrafik och godstrafik
            på befintliga banor.
          </note>
          <note>
            Herr talman! Det finns två tydliga alternativ i järnvägspolitiken.
            Det ena är en högerregering i minoritet som står handfallen inför
            järnvägens problem och lika handfallen inför framtidens utmaningar
            och som tröstlöst tröskar fram det ena jobbskatteavdraget efter
            det andra. I morse i tunnelbanan såg jag en affisch om att Scream
            4 snart har premiär. På eftermiddagen är det väl här i kammaren
            scream 5-jobb, skatteavdrag 5, som har premiär.
          </note>
          <note>
            Och det stannar inte vid det! Innan mandatperioden är slut kommer
            vi att se jobbskatteavdrag 6 och jobbskatteavdrag 7. Men vi kommer
            inte att se någon fungerande järnvägstrafik.
          </note>
          <note>
            Mot detta står alternativet med en socialdemokrati som tror på
            Sverige och som är beredd att investera oss in i framtiden och
            bygga Sverige starkt.
          </note>
          <note>
            Herr talman! Jag yrkar bifall till de socialdemokratiska reservationerna.
          </note>
          <note>
            I detta anförande instämde Gunilla Carlsson i Hisings Backa,
            Lars Mejern Larsson, Désirée Liljevall och Pia Nilsson (samtliga
            S).
          </note>
          <note type="speaker">
            Anf. 43 ANNIKA LILLEMETS (MP):
          </note>
          <note>
            Herr talman! Den accelererande kapacitetsbristen i det svenska
            järnvägsnätet drabbar resenärerna allt hårdare inte minst i mitt
            hemlän, Östergötland. Där trängs landets fjärde största pendeltågssystem
            med fjärr- och godstrafik. Under rusningstid, när östgötapendlarna
            åker till och från jobbet eller skolan, är spåren överfulla.
          </note>
          <note>
            Pendeltåget i Östergötland har cirka tre miljoner passagerare
            per år betydligt fler än de som färdas mellan Stockholm och Malmö/Köpenhamn
            oavsett transportslag.
          </note>
          <note>
            Trafikverket förklarade i september 2010 stambanan genom Östergötland
            överbelastad. Trängseln går ut över pendeltågstrafiken. Man har
            tvingats överge den styva tidtabell som innebär att tågen går
            vid samma tid varje timme. Då blir det mindre attraktivt att åka.
          </note>
          <note>
            Trots att fler östgötar skulle vilja åka pendeltåg är det svårt
            att tillgodose deras önskan när det är så trångt på spåren. Detta
            är illa, och värre blir det.
          </note>
          <note>
            Att åka tåg är såväl mer miljövänligt som säkrare och bekvämare
            om tågen inte är överfulla förstås än att pendla med bil. Men
            fjärrtrafiken ökar, och avregleringen ställer till det. Några
            pengar anslås tyvärr inte av regeringen, som Anders Ygeman så
            förtjänstfullt berättat om.
          </note>
          <note>
            Det är förstås inte bara i Östergötland som det behövs fler spår
            och en upprustning av befintliga banor. Det finns ingen genväg,
            utan det måste byggas mer järnväg.
          </note>
          <note>
            En del av lösningen på den stora kapacitetsbristen är att bygga
            höghastighetsbanor också i Sverige liknande vad man gör i utlandet.
            Detta skulle göra inrikesflyget onödigt på berörda sträckor och
            frigöra befintliga spår för mer regional tågtrafik och mer godstrafik.
          </note>
          <note>
            På så sätt skulle bil- och lastbilstrafiken och därmed även klimatpåverkan
            kunna minskas. Östergötland är ett gott exempel. Där skulle höghastighetsbanan,
            Ostlänken, avlasta stambanan och ge plats åt fler pendeltåg, och
            tågen skulle kunna stanna på fler ställen om man nu vill.
          </note>
          <note>
            Regeringen har lämnat ett uppdrag att utreda behovet av ökad
            kapacitet i det svenska järnvägssystemet men ägnar inte frågan
            om höghastighetsbanor nämnvärd uppmärksamhet. Detta är inte bra.
            Det kostar att vänta, och det råder stor osäkerhet inte minst
            i berörda kommuner som inte kan planera för stora centralt belägna
            markområden innan beslut fattas om att höghastighetsbanor ska
            byggas och var dessa ska dras.
          </note>
          <note>
            Regeringen bör därför snarast avge en avsiktsförklaring för en
            utbyggnad av höghastighetsbanor som kan avlasta den befintliga
            järnvägen så att arbetet med att analysera planering och finansiering
            av Götalandsbanan mellan Stockholm och Göteborg och Europabanan
            mellan Stockholm och Malmö kan återupptas utan ytterligare förseningar
            eller dröjsmål och så att vi äntligen kan börja bygga och resenärerna
            slipper ordningen år efter år med att bli stående på perrongen
            i Östergötland och på andra ställen.
          </note>
          <note>
            Det är givetvis också viktigt att satsa på lokal och regional
            infrastruktur. Vad som behöver göras för att det ska finnas fungerande
            transporter i alla regioner och kommuner vet man bäst i varje
            län. Därför föreslår vi att pengar avsätts till en särskild pott
            som länen via Trafikverket kan söka medel från. Den ska finansiera
            infrastrukturåtgärder som ger snabb effekt och som har fokus på
            klimat, kollektivtrafik och jobb. Det kan handla om satsningar
            på lågtrafikerade banor, cykelåtgärder och förstärkt busstrafik.
          </note>
          <note>
            Herr talman! Jag vill också säga några ord om samhällsplanering
            och de möjligheterna att minska transportsektorns miljöpåverkan
            och energiförbrukning.
          </note>
          <note>
            Den så kallade fyrstegsprincipen ska tillämpas vid infrastrukturplanering.
            Åtgärder som kan påverka transportbehovet ska på klarspråk minska,
            och val av transportsätt ska komma i första hand när man planerar
            infrastruktur. Det är en enkel grundtanke.
          </note>
          <note>
            Resandet ska inte vara ett mål i sig utan ett medel för att uppnå
            ett syfte. Det kan handla om att åka till jobbet, handla mat eller
            träffa vänner. De flesta uppskattar att ha gång- eller cykelavstånd
            till jobbet och affären. Tvungna resor att behöva ta bilen till
            ett avlägset köpcentrum därför att man inte har en livsmedelsbutik
            nära sin bostad kan med en god samhällsplanering i stor utsträckning
            undvikas.
          </note>
          <note>
            Det är viktigt att göra sådant som att förtäta bebyggelse där
            det är möjligt och att planera ny bebyggelse så att den blir kollektivtrafiknära
            och tät och det därmed blir lättare att transportera sig till
            fots eller med cykel eller kollektivtrafik.
          </note>
          <note>
            En bra forskningsöversikt har tagits fram på uppdrag av trafikutskottet,
            civilutskottet och miljö- och jordbruksutskottet, Hållbara städer
            med fokus på transporter boende och grönområden . Denna översikt
            innehåller mycket värdefull kunskap om hur hållbara och klimatsmarta
            städer i framtiden kan se ut. Den bör tas väl till vara.
          </note>
          <note>
            Ett problem som det är särskilt värt att uppmärksamma är den
            pågående utbyggnaden av externhandel utanför städer. Externa köpcentrum
            slår ut lokala affärer i bostadsområden och innerstäder. Allt
            fler tvingas ha bil för att klara sina vardagliga inköp. Det innebär
            ett slöseri med människors tid, problem för dem som inte har bil
            samt, naturligtvis, ökade klimatskador.
          </note>
          <note>
            Därför vill vi ha ett moratorium för externa köpcentrum det vill
            säga att fler inte får uppföras förrän plan- och bygglagen kompletterats
            med begränsande bestämmelser om detaljhandel i externa lägen.
          </note>
          <note>
            Herr talman! Slutligen vill jag säga några ord om EU. EU kan
            spela en stor roll i att främja övergången till ett klimatanpassat
            samhälle, inte minst genom offentliga investeringar i infrastruktur.
            Men EU satsar enorma resurser på vägar, något som ökar biltrafiken.
            Samtidigt säger man sig prioritera hållbar utveckling och klimat.
          </note>
          <note>
            Ett exempel är The Baltic Sea Strategy som ska göra Östersjöregionen
            till en konkurrenskraftig och hållbar region. Infrastrukturen
            längs hela Östersjökusten ska förbättras. Men att investera i
            mer fossildriven sjöfart och fler och snabbare vägar är allt annat
            än hållbart.
          </note>
          <note>
            Nej, EU:s investeringar i infrastruktur måste inriktas på klimatvänliga
            transporter. För att minska utsläppen av växthusgaser måste järnväg
            och sjöfart prioriteras, liksom system för samordning och omlastning
            så att de olika transportslagens fördelar kan utnyttjas optimalt.
          </note>
          <note>
            De medel som i dag planeras för att utvidga kapaciteten för flyg,
            bil och lastbil bör överföras till investeringar som underlättar
            klimatvänliga transporter av människor och gods. Inte en krona
            och inte en euro till ska slösas på klimatförstörande investeringar.
          </note>
          <note>
            Därför vill jag framhålla att den så kallade fyrstegsprincipen
            att minska behovet av transporter i första hand genom en god samhällsplanering
            med fördel kan tjäna som modell även inom EU.
          </note>
          <note>
            Givetvis står jag bakom Miljöpartiets alla reservationer, men
            för tids vinnande yrkar jag bifall bara till reservation 1.
          </note>
          <note type="speaker">
            Anf. 44 SIV HOLMA (V):
          </note>
          <note>
            Herr talman! I betänkandet behandlas Riksrevisionens styrelses
            redogörelse om förvaltningen av samhällsekonomiska metoder inom
            infrastrukturområdet. Riksrevisionen identifierar i sin granskning
            följande kritiska moment:
          </note>
          <note>
            Inom alla nämnda områden finns det brister. Några av de kritiska
            synpunkter som framförs är att det saknas en ordnad förvaltning
            av de stora datamängder som försörjer prognos- och kalkylmodeller.
            Det saknas rutiner för kvalitetssäkring och spridning av data.
            Det saknas rutiner som garanterar transparens när det gäller hur
            de beräkningsförutsättningar som ligger till grund för analyserna
            är framtagna.
          </note>
          <note>
            Förvaltningen försvåras av att det är ett fåtal personer som
            är insatta i hur modellverktygen fungerar i detalj.
          </note>
          <note>
            De påtalade bristerna medför en påtaglig osäkerhet om huruvida
            de politiska beslutsunderlagen är tillförlitliga eller inte. Riksrevisionen
            pekar också på att regeringen tycks ha varit passiv när det gäller
            såväl uppföljning och utvärdering som styrning av infrastrukturområdet.
            Det är med andra ord en rejäl hemläxa som regeringen har framför
            sig att göra.
          </note>
          <note>
            Herr talman! Betänkandet behandlar yrkanden från allmänna motionstiden.
            Jag vill börja med att tacka moderaten Jan Ericson för hans motion
            om att se över redovisningsprincipen för infrastrukturinvesteringarna.
            Förhoppningsvis får hans kloka uppfattning gehör även i hans moderparti.
            Jag hoppas på att behovet av en investeringsbudget får gehör också
            hos de andra allianspartierna och bland de rödgröna.
          </note>
          <note>
            Jag står bakom samtliga reservationer som Vänsterpartiet har
            i detta betänkande, men jag yrkar bara bifall till reservation
            3 om lånefinansiering av infrastrukturinvesteringar. Statens nuvarande
            budgetsystem betraktar en investering som kortsiktig konsumtion.
            Det är ett betraktelsesätt som är helt ologiskt utifrån vad många
            med mig har fått lära sig när vi utbildat oss till ekonomer.
          </note>
          <note>
            En investering som kan användas av många generationer framöver
            ska enligt statlig budgetlag betalas av dagens generation. Vänsterpartiet
            menar att för att få en rättvis fördelning av investeringskostnaden
            bör det som konsumeras under en längre tid också delas upp under
            en längre tid. Ta till exempel en järnvägssträcka som kan användas
            av många generationer framöver. I konsekvens med järnvägssträckans
            livslängd är det rättvist att de generationer som har glädje av
            denna järnvägsträcka också är med och betalar investeringskostnaden
            för den.
          </note>
          <note>
            Herr talman! Infrastrukturbehoven runt om i landet är mycket
            stora. Med nuvarande huvudprincip att infrastrukturinvesteringar
            ska belasta statsbudgeten direkt vid investeringsbeslutet blir
            följden att samhällsekonomiskt lönsamma investeringar inte ryms
            under utgiftstaket, och därför stoppas de eller skjuts upp. Detta
            är kontraproduktivt. Snålheten bedrar som bekant visheten. Ju
            längre ett projekt skjuts upp, desto dyrare brukar det bli att
            färdigställa det. Riksrevisionens granskning av kostnadskontrollen
            av väg- och järnvägsinvesteringar visade på de stora problem man
            har att hålla sig till de ursprungliga kostnadsberäkningarna.
          </note>
          <note>
            Herr talman! För att möjliggöra de stora satsningar på spår som
            behövs i Sverige och för att öka underhållet av våra vägar och
            järnvägar krävs ett förändrat tankesätt kring investeringar. Om
            staten lånefinansierar till investeringar i stället för att direktavskriva
            dem frigörs stora resurser.
          </note>
          <note>
            Trafikutskottet besökte för två veckor sedan Citybanan. Vi blev
            av projektledarna informerade om att man gjorde en del av projekten
            i samarbete med Stockholms stad. Stockholms Stad har precis som
            alla landets kommuner en investeringsbudget, vilket betyder att
            Stockholm lånar till sina infrastrukturinvesteringar. Kommunerna
            lånar dessutom till mycket högre kostnader än vad staten kan göra
            när den lånar pengar via Riksgälden ett faktum som gör statens
            budgetsystem ännu mer obegripligt.
          </note>
          <note>
            I exempelvis företag, kommuner, landsting och bostadsrättsföreningar
            delas budgeten upp i drifts- respektive investeringsdel. Vänsterpartiets
            krav på att införa en investeringsbudget för infrastruktursatsningar
            kallade infrastrukturministern vid en debatt i kammaren för lyxfällan
            fast hon glömde nog bort att hon som landstingspolitiker haft
            en investeringsbudget. Och jag kan inte tänka mig att Sveriges
            kommuner och landsting ser på uppdelning av redovisningssystem
            i en driftbudget och investeringsbudget som någon form av lyxfälla.
          </note>
          <note>
            Herr talman! Det finns de som hävdar att man om investeringar
            finansieras genom lån i stället för anslag lämnar en skuld till
            nästa generation. Det är en bakvänd syn. Det är snarare så att
            man om man betalar hela investeringskostnaden under ett och samma
            år låter dagens generation stå för hela notan, trots att vi vet
            att en järnvägssträcka kan användas av många generationer framöver.
          </note>
          <note>
            Utskottsmajoriteten anför en självklarhet som ett argument mot
            lånefinansiering, det vill säga att det minskar offentliga sektorns
            finansiella sparande. Men, herr talman, alla utgiftsökningar och
            för den delen alla inkomstminskningar i statbudgeten påverkar
            det finansiella sparandet negativt.
          </note>
          <note>
            Alliansregeringen och allianspartierna säger sig vara beredda
            att sänka skatten med ytterligare 15 miljarder genom ett femte
            jobbskatteavdrag. Det innebär att statens finansiella sparande
            minskar med 15 miljarder. Tänk vad mer nytta dessa pengar skulle
            kunna göra om man satsade dem i infrastruktursatsningar! Fler
            spår och bättre underhåll betyder att löntagarna skulle kunna
            lita på att de kommer fram och tillbaka mellan bostad och arbete.
            Man skulle faktiskt kunna säga att man på det sättet värnar arbetslinjen
            genom att löntagarna skulle komma i tid till jobbet, något som
            en skattesänkning på någon hundralapp aldrig kan säkra.
          </note>
          <note>
            Sanningen är att det gjordes ett stort nummer av de där 800 miljonerna
            i en engångssatsning på järnvägar. Men, precis som Anders Ygeman
            säger: När man läser budgeten ser man att det finns oerhört vaga
            skrivningar som går ut på att man ska se om det finns pengar man
            kan använda sig av. Det säger väldigt mycket om hur alliansregeringen
            sköter infrastrukturen.
          </note>
          <note>
            Herr talman! Vänsterpartiet vill förändra budgetsystemet så att
            huvudregeln för investeringar sker genom lån hos Riksgäldskontoret.
            En budgetprocess med en investeringsbudget öppnar för en mer långsiktig
            och demokratisk debatt kring prioriteringar. Det innebär att vi
            kan föra en ekonomisk politik för ett aktivt samhällsbyggande
            snarare än den kamerala hushållning som statens budgetsystem representerar.
          </note>
          <note>
            Den moderatledda utskottsmajoriteten förespråkar medfinansiering
            för att öka de statliga infrastruktursatsningarna. Mycket talar
            för att sådana lösningar gör infrastrukturen dyrare för staten.
            För det första ökar nämligen kostnaderna för upphandling. För
            det andra kan en privat aktör inte låna billigare än staten. För
            det tredje finns ett vinstintresse hos privata aktörer, vilket
            leder till högre totalkostnader med krav på avkastning.
          </note>
          <note>
            Vänsterpartiet anser att infrastrukturinvesteringar ska beslutas
            av demokratiska organ och förvaltas av statliga och kommunala
            myndigheter med en öppen insyn i verksamheten. Om staten vill
            öka investeringstakten är det möjligt att göra så med en ändrad
            budgetlag. Vi vill göra kraftfulla och nödvändiga satsningar som
            gynnar både privata företag och privatpersoner och bidrar till
            ett mer ekologiskt och socialt hållbart transportsystem.
          </note>
          <note type="speaker">
            Anf. 45 MALIN LÖFSJÖGÅRD (M):
          </note>
          <note>
            Herr talman! Vi debatterar nu ett betänkande i trafikutskottet
            som dels behandlar en framställan från Riksrevisionens styrelse,
            dels ett antal motionsyrkanden på temat infrastrukturens planering.
            Innan jag fortsätter vill jag yrka bifall till förslaget i betänkandet
            och avslag på samtliga reservationer.
          </note>
          <note>
            Jag tänkte först gå in lite grann på detta med samhällsekonomiska
            metoder och analyser. Riksrevisionen har gjort en granskning av
            förvaltningen av samhällsekonomiska metoder mot bakgrund av att
            samhällsekonomiska analyser utgör ett viktigt beslutsunderlag
            inom transportpolitiken. Varför är det då så viktigt med samhällsekonomiska
            analyser? Först och främst är det skattemedel det handlar om,
            och dem ska vi använda på ett bra och effektivt sätt.
          </note>
          <note>
            Behoven inom infrastrukturområdet och önskemålen är större än
            de tillgängliga medlen. Vi måste helt enkelt kunna väga kostnader
            mot nyttor. Vi måste kunna jämföra olika åtgärdsalternativ. Vi
            måste fundera på: Vad är det för åtgärder som ska vidtas? Ska
            vi bygga nytt? Ska vi trimma de system vi har? Ska vi reinvestera?
            Ska vi underhålla? Framför allt prioriteringen vad ska vi göra
            först?
          </note>
          <note>
            Inför åtgärdsplaneringen 20102021 underströk regeringen behovet
            av att utveckla analys- och bedömningsmetoderna för de samhällsekonomiska
            analyserna. Därför fick de tidigare trafikverken och Sika i uppdrag
            2008 att utveckla modeller och metoder. I den myndighetsreform
            som regeringen genomförde förra året och bland annat inrättade
            Trafikverket fick Trafikverket, i stället för att det skulle vara
            splittrat ansvar för de samhällsekonomiska metoderna på flera
            myndigheter, ett helhetsansvar. Våren 2010 presenterade Trafikverket
            en rapport med en utvecklingsplan utifrån regeringsuppdraget för
            att komma till rätta med de problem och behov som finns vid utvecklingen
            av samhällsekonomiska metoder.
          </note>
          <note>
            Vi kan konstatera att Riksrevisionen i sin granskning påpekar
            ett antal brister och bekräftar det som har framkommit i det arbete
            som har bedrivits av de tidigare trafikverken och Sika. Riksrevisionens
            granskning utgör därmed ett viktigt underlag för det fortsatta
            utvecklingsarbetet inom området.
          </note>
          <note>
            I sin granskning framhåller Riksrevisionen att den metod som
            används inom transportsektorn i grund och botten av flera oberoende
            parter, bland annat VTI och Transportekonomiska institutet i Norge,
            bedömts vara välbeprövade och ha de egenskaper som krävs för att
            ge oss beslutsfattare ett relevant beslutsunderlag. Trafikverket
            konstaterar i sin rapport att prognoserna och kalkylerna i mångt
            och mycket redan är bra, men att det finns ett klart utvecklingsbehov.
            Vi kan konstatera att det är få sektorer som har så strukturerade
            beslutsunderlag som transportsektorn.
          </note>
          <note>
            Vi inser väl alla att de samhällsekonomiska analyserna måste
            vara väl underbyggda och vara av tillräckligt god kvalitet så
            att de beslut som fattas om infrastrukturinvesteringar görs utifrån
            så rättvisande underlag som möjligt. Det måste ständigt ske en
            utvärdering och utveckling av modellerna och ingångsvärdena så
            att vi inför kommande planer och beslut har ännu bättre underlag.
          </note>
          <note>
            Herr talman! Jag tänkte nu gå till det som behandlas i motionsyrkandena
            från allmänna motionstiden. Motionsyrkandena tar upp olika aspekter
            på planering av infrastruktur. Det handlar om inriktning, finansiering,
            planeringsprocess och det transportpolitiska arbetet inom EU.
            Sedan förra året har vi en ny planperiod som rullar och som sträcker
            sig till 2021.
          </note>
          <note>
            Vid en infrastrukturplanering finns det en rad olika faktorer
            och aspekter att ta hänsyn till. Det klargjorde regeringen i infrastrukturproposition
            2008. Det handlar om att titta på de transportpolitiska målen.
            Det handlar om miljö- och klimatfrågor. Vi ska möjliggöra att
            personer och gods kan transporteras på ett klimatvänligare sätt.
            Det handlar om att titta på stråktänk när det gäller godset, hur
            vi transporterar det. Det handlar om arbetspendling och regionförstoring,
            om att få fler i arbete. Vi ser en ökad rörlighet nu när arbetsmarknadsregionerna
            växer. Vi ska inte glömma bort turismen och besöksnäringen som
            omsätter mångmiljardbelopp i Sverige. Vi kan se att man har många
            speciella förutsättningar för att besöksnäringen på vissa håll
            ska kunna växa. Man har hög belastning men endast under vissa
            tider av året. Hur ska man hantera de problem som uppstår i infrastrukturen
            kring detta?
          </note>
          <note>
            Det handlar vidare om trafikslagsövergripande överflyttning av
            både persontransporter och godstransporter, det regionala inflytandet
            och inte minst om att hela Sverige ska leva. En grundläggande
            del som regeringen hade att ta hänsyn till var långsiktigt eftersatt
            drift och underhåll, på både spår- och vägsidan, men också eftersatta
            investeringar, också de på både spår- och vägsidan.
          </note>
          <note>
            Finansieringen är en väldigt viktig del i infrastrukturplaneringen,
            och jag tänker återkomma till det. En annan viktig del är det
            regionala inflytandet. Därför gav regeringen inför åtgärdsplaneringen
            i uppdrag till samtliga län att för respektive län upprätta ett
            förslag till en transportslagsövergripande länsplan för den regionala
            infrastrukturen för planperioden. Inte minst skulle länsplanerna
            förankras politiskt. Den här länspotten ligger på strax över 33
            miljarder kronor.
          </note>
          <note>
            När det gäller höghastighetsbanor kan vi konstatera att de i
            sig är intressanta, men samtidigt saknas det i dag ansvarsfullt
            underbyggda kalkyler. Utredningen om höghastighetsbanor som presenterades
            under förra mandatperioden har kommit en bit på vägen, men man
            konstaterar att de underlag som finns i dag inte bedöms tillräckliga
            eller säkra. Vi kan därför inte i dag med säkerhet säga vad kostnaden
            skulle vara för utbyggnaden av höghastighetsbanor i Sverige samhällsnytta
            kontra andra åtgärder.
          </note>
          <note>
            Med tanke på den situation som järnvägen befinner sig i måste
            vi ta ett helhetsgrepp och jobba på alla fronter, och det handlar
            också om hur vi på bästa sätt kan använda pengarna för att få
            ut största möjliga nytta inte minst i närtid men även i ett längre
            perspektiv. Trafikverket har bedömt att detta ska prioriteras
            för att få bukt med drift- och underhållsproblematiken.
          </note>
          <note>
            Trafikverket har därför fått i uppdrag av regeringen att utreda
            behovet av ökad kapacitet i järnvägssystemet och att senast i
            februari nästa år lämna ett förslag till effektiviserings- och
            kapacitetshöjande åtgärder. I utredningen ska man också analysera
            olika alternativ för höjd höghastighetsstandard, och där ska den
            utredning om höghastighetsbanor som Gunnar Malm presenterade 2009
            beaktas.
          </note>
          <note>
            Den åtgärdsplan som föreslås måste vara en finansierad plan.
            Det är väldigt viktigt, kanske den viktigaste faktorn, inte minst
            för att öka förtroendet efter tidigare löftesgarantier men få
            konkreta resultat. Finansieringen måste vara klar och tydlig redan
            från början. Att bygga luftslott håller inte. Det handlar inte
            om att sätta spaden i jorden och starta projekt; det handlar om
            att se till att projekten slutförs, helst till lägre kostnad och
            före tidplan.
          </note>
          <note>
            Därför har det varit viktigt för oss i Alliansen att med start
            under förra mandatperioden öka satsningarna på infrastruktur,
            både på spår- och på vägsidan, och inte minst se till att det
            är en realistisk plan som är finansierad från början. Åtgärdsplanen
            för 20102021 omfattar totalt nästan 500 miljarder kronor inklusive
            medfinansiering och höjda banavgifter.
          </note>
          <note>
            Vi ser nu tydligt effekterna av ett eftersatt underhåll under
            lång tid på både spår- och vägsidan. Därför är anslagen för drift
            och underhåll kraftigt höjda i planen. Från 2006 fram till i dag
            ligger vi på järnvägssidan på en höjning på ungefär 40 procent.
            År 2006 var anslaget för drift och underhåll på järnvägssidan
            och spåren 3,8 miljarder. I den nuvarande planen ligger de på
            5,3 miljarder. Regeringen har nu gett Trafikverket tillgång till
            ytterligare 800 miljoner kronor för underhåll av järnvägen under
            2011, vilket gör att vi ligger på 6,1 miljarder kronor för drift
            och underhåll av spår i Sverige 2011.
          </note>
          <note>
            Av de 500 miljarder som planen omfattar har ca 65 miljarder kronor
            tillförts genom att öppna upp för medfinansiering. Det är en frivillig
            uppgift för kommuner och regioner att gå med och medfinansiera
            som inte påverkar den grundläggande ansvarsfördelningen mellan
            statliga och kommunala aktörer för samhällets infrastruktur.
          </note>
          <note>
            Det är viktigt att det finns tydliga spelregler och en tydlig
            rollfördelning. Det är därför man har tillsatt en medfinansieringsutredning
            för att titta på detta som ska rapportera den 31 maj i år. Medfinansieringsutredningen
            har gjort en delrapportering där man utvärderat de medfinansieringsprojekt
            som finns med i åtgärdsplanen. Man kan konstatera att parterna
            i de allra flesta fallen säger sig vara nöjda med såväl resultat
            som arbetets genomförande trots att spelregler och förhandlingsmandat
            inte var fullt utvecklade i förväg.
          </note>
          <note>
            Det finns en del motionsyrkanden angående utveckling av planprocess
            och planeringsprocess. Det har vi diskuterat och debatterat tidigare
            i utskottet och i kammaren. Det här är ett arbete som pågår och
            bereds inom Regeringskansliet utifrån den rapport som de tidigare
            trafikverken har överlämnat med förslag till nytt planeringssystem
            för transportsystemet, och vi har Transportinfrastrukturkommitténs
            betänkande om effektivare planering av vägar och järnvägar som
            överlämnades i höstas.
          </note>
          <note>
            För att kunna verka för en hållbar utveckling har regeringen
            2008 inlett en satsning på detta. Man har tillsatt en delegation
            med uppgift att verka för en hållbar utveckling av städer. De
            skulle arbeta till 2010, men denna satsning har förlängts ytterligare
            två år.
          </note>
          <note>
            Frågan om långsiktigt hållbara transporter är en prioriterad
            fråga inte bara i Sverige utan även på den europeiska dagordningen.
            Vi måste skapa ett mer enhetligt transportsystem i Europa. Vi
            måste kunna transportera gods och personer till exempel på järnvägen
            från och mellan de olika länderna utan problem. Vi måste ha ett
            mycket effektivare infrastrukturutnyttjande där trafikens negativa
            miljöeffekter ska begränsas. Det handlar till exempel om transportkorridorer,
            det som brukar kallas för gröna korridorer. Vi ser inte minst
            här uppe i Norden transportkorridorer, och vi har till exempel
            sjömotorvägar.
          </note>
          <note>
            Nu tänker jag inte stå här och rada upp alla de initiativ som
            pågår inom EU. Men 2009 presenterade Europeiska kommissionen ett
            meddelande om hållbara framtida transporter, som nu har följts
            upp av en vitbok med en färdplan för ett gemensamt europeiskt
            transportområde som trafikutskottet inom kort kommer att behandla.
          </note>
          <note>
            Det här är intressanta och viktiga frågor, och jag skulle kunna
            stå här hur länge som helst och prata om dem. Men jag vet att
            det väntar en budgetdebatt om en stund, herr talman, så jag avslutar
            här.
          </note>
          <note type="speaker">
            Anf. 46 ANDERS YGEMAN (S) replik:
          </note>
          <note>
            Herr talman! Jag kan börja med att hålla med Malin Löfsjögård.
            Det är alldeles självklart att med regeringens järnvägskollaps
            måste vi i första hand prioritera att få en fungerande järnvägstrafik.
          </note>
          <note>
            Regeringen har inte under fem år lyckats med att få järnvägstrafiken
            i Sverige att fungera. Den fungerar allt sämre. Det beror sannolikt
            på den syn som finansminister Anders Borg har gett uttryck för,
            att Sverige har överinvesterat i järnväg. Viktiga prioriteringar
            för regeringen är inte är en fungerande järnvägstrafik, inte att
            få tågen att gå i tid, inte att få tågen att klara vintern, utan
            att skriva av Europas lägsta statsskuld och sänka skatten för
            dem med höga inkomster. Det är viktigare än att få en fungerande
            tågtrafik.
          </note>
          <note>
            Men vi som är riksdagsledamöter har ett ansvar för att höja näsan
            lite över horisonten och planera för framtiden. Och då vet vi
            att ett annat av skälen till att järnvägen inte fungerar riktigt
            bra är att många sträckor har slagit i kapacitetstaket, att det
            behövs mer kapacitet, helt enkelt mer räls.
          </note>
          <note>
            Vi har sett en utveckling i Asien och en utveckling i Europa
            där allt fler länder bygger höghastighetsbanor. Spanien, Frankrike,
            England, Tyskland och Italien har redan fungerande höghastighetsnät.
            Och som jag sade i mitt anförande planerar även länder som Algeriet,
            Polen och Marocko för höghastighetsbanor. I regeringens plan ingår
            inte en enda meter höghastighetsbana fram till 2021, trots att
            vi då kommer att ha en förbindelse över Fehmarn Bält med det europeiska
            höghastighetsnätet.
          </note>
          <note>
            Jag skulle helt enkelt vilja fråga Malin Löfsjögård: När tror
            du att Sverige får sin första meter höghastighetsbana?
          </note>
          <note type="speaker">
            Anf. 47 MALIN LÖFSJÖGÅRD (M) replik:
          </note>
          <note>
            Herr talman! När det gäller ökade satsningar eller vem som satsar
            på järnväg kan vi konstatera att i planen för 20042015, som den
            dåvarande socialdemokratiska regeringen beslutade om, låg det
            38 miljarder kronor till drift och underhåll på spårsidan. I den
            plan som alliansregeringen har lagt fram och beslutat om för 20102021
            ligger det 64 miljarder kronor till spårsidan.
          </note>
          <note>
            Regeringen och vi allianspartier ser allvarligt på den utveckling
            som vi har sett på inte minst spårsidan, men vi ska inte glömma
            vägsidan. Där finns det också ett eftersatt underhåll och en stor
            underhållsproblematik. Därför är det viktigt att man ser över
            det här.
          </note>
          <note>
            Regeringen har därför nu gett Trafikverket i uppdrag att titta
            på just hur man ska kunna öka kapaciteten och förbättra järnvägstrafiken
            under planperioden men också satt i gång arbetet med att se vad
            vi ska göra efter 2021. Och så är det, för att ska vi fatta beslut,
            till exempel om höghastighetsbanor, krävs det ett bra underlag.
          </note>
          <note>
            Vi kan titta på definitionen av höghastighetsbanor, Anders Ygeman.
            Hur definierar man en höghastighetsbana i Europa? Jo, det är banor
            med hastigheter på 250 kilometer i timmen som är maxhastighet.
            Det är det man oftast brukar prata om. Per definition har vi då
            flera meter höghastighetsbana i Sverige, nämligen Botniabanan,
            som klarar den hastigheten.
          </note>
          <note>
            Vi kan också konstatera att av de höghastighetsbanor som finns
            är det ingen som finns i drift i vinterklimat, förutom en i Japan
            som hetvattensprutas med 35 000 sprinkler. Frågan är hur bra det
            är ur miljösynpunkt.
          </note>
          <note type="speaker">
            Anf. 48 ANDERS YGEMAN (S) replik:
          </note>
          <note>
            Herr talman! Jag ser fram emot när Malin Löfsjögård åker till
            Italien och Frankrike och förklarar för dem att de inte har någon
            vinter. Jag önskar dig bara lycka till.
          </note>
          <note>
            Jag ställde en fråga, nämligen när Sverige får sin första meter
            höghastighetsbana, eftersom det finns 13 000 kilometer höghastighetsbana
            i världen. Jag fick inget svar på den frågan. I stället fick jag
            en tabell över de olika infrastrukturplaneringarna uppläst för
            mig.
          </note>
          <note>
            Jag tänkte börja med, herr talman, att ställa samma fråga igen
            till Malin Löfsjögård: När tror du att Sverige, i likhet med övriga
            Europa, får sin första meter höghastighetsbana?
          </note>
          <note>
            Malin Löfsjögård läser upp tabellen för 20042015 och berättar
            hur mycket den socialdemokratiska regeringen ville satsa. Sedan
            läser hon upp tabellen för 20102021 och berättar vad alliansregeringen
            vill satsa. Gott så, men hade det inte varit lite hederligare
            om du hade berättat vad ditt parti hade i planen för 20042015,
            att ni föreslog en järnvägssatsning som skulle vara mindre än
            vår och på vilket sätt det hade påverkat järnvägstrafiken? Hade
            det inte också varit hederligt om du vad gäller planen för 20102021
            hade berättat att mitt parti vill ha 101 miljarder mer för järnvägsinvesteringar
            och kanske beskrivit vad det skulle kunna ha gett för effekt?
            I stället står du här och låtsas att ni någon gång under de senaste
            15 åren har föreslagit mer pengar till järnväg, för det har ni
            ju inte.
          </note>
          <note>
            Varje gång budgeten har behandlats har något av riksdagens allianspartier
            föreslagit att pengar ska flyttas bort från järnväg och bort från
            järnvägsunderhåll. Försök inte låtsas någonting annat!
          </note>
          <note type="speaker">
            Anf. 49 MALIN LÖFSJÖGÅRD (M) replik:
          </note>
          <note>
            Herr talman! Jag vill börja med höghastighetsbanor och när vi
            ska få den första metern. Ja, som jag sade till Anders Ygeman,
            om vi tittar på definitionen ute i Europa och vad man menar när
            man pratar om höghastighetsbanor har vi redan de första meterna
            i Sverige, eftersom Botniabanan har kapacitet för den hastigheten.
          </note>
          <note>
            När det sedan gäller om man ska höja hastigheterna till över
            300 kilometer i timmen behövs det mer underlag för att fatta ett
            sådant beslut, för att göra en avsiktsförklaring utan att ha på
            fötterna är ingenting annat än att luras.
          </note>
          <note>
            Vi kan konstatera att vi har haft flera diskussioner om anslag
            till spår- och järnvägssidan under förra mandatperioden. Om vi
            tittar tillbaka på statistiken ser vi att det under borgerliga
            regeringar har satsats mer pengar på infrastruktur än vad det
            har gjorts under vänsterregeringar.
          </note>
          <note>
            Jag får väl säga som min allianskollega Nina Larsson från Folkpartiet,
            som satt i trafikutskottet förra året, att vad det handlar om
            är att se till att tillföra de medel som behövs och göra satsningarna
            i skarpt läge, det vill säga att det gäller att vara bäst när
            det gäller, när man har makten. Men när ni socialdemokrater har
            haft makten har ni inte sett till att skjuta till mer pengar,
            utan det var först när en alliansregering kom till som anslagen
            ökade från 38 miljarder till 64 miljarder.
          </note>
          <note>
            Ajournering
          </note>
          <note>
            Kammaren beslutade kl. 11.47 på förslag av andre vice talmannen
            att ajournera förhandlingarna till kl. 12.00 då votering skulle
            äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 12.00.
          </note>
          <note>
            14 § Beslut om ärenden som slutdebatterats den 7 april
          </note>
          <note>
            Punkt 3
          </note>
          <note>
            Punkt 6
          </note>
          <note>
            Övriga punkter
          </note>
          <note>
            Punkt 3
          </note>
          <note>
            Punkt 4
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 3
          </note>
          <note>
            Punkt 10
          </note>
          <note>
            Punkt 11
          </note>
          <note>
            Punkt 12
          </note>
          <note>
            Punkt 14
          </note>
          <note>
            Punkt 16
          </note>
          <note>
            Punkt 18
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 5
          </note>
          <note>
            Punkt 6
          </note>
          <note>
            Övriga punkter
          </note>
          <note>
            15 § Beslut om ärenden som slutdebatterats vid dagens sammanträde
          </note>
          <note>
            Punkterna 1 och 2
          </note>
          <note>
            Punkt 3
          </note>
          <note>
            Punkt 4
          </note>
          <note>
            Punkt 1
          </note>
          <note>
            Punkt 2
          </note>
          <note>
            Punkt 4
          </note>
          <note>
            Punkt 6
          </note>
          <note>
            Punkt 26
          </note>
          <note>
            Punkt 27
          </note>
          <note>
            Övriga punkter
          </note>
          <note>
            Punkt 1
          </note>
          <note>
            Punkt 2
          </note>
          <note>
            16 § (forts. från 13 §) Infrastrukturens planering (forts. TU17)
          </note>
          <note type="speaker">
            Anf. 50 SIV HOLMA (V) replik:
          </note>
          <note>
            Herr talman! Det talas om större arbetsmarknadsregioner och om
            fungerande transporter. Är Malin Löfsjögård nöjd med de vaga skrivningarna
            i budgeten som vi fick i dag? Man gjorde ett stort nummer av att
            man skulle tillföra 800 miljoner för att få fungerande drift och
            underhåll. Vi vet också att detta är en engångssatsning. Då vore
            det himla bra att veta om ni från majoritetspartierna i trafikutskottet
            är nöjda med de väldigt vaga skrivningarna.
          </note>
          <note>
            En intressant sak som har gjorts många gånger är att man jämför
            äpplen och päron. Man slår sig för bröstet och säger att alliansregeringen
            har satsat mer på infrastrukturen än vad de tidigare regeringarna
            gjort. Men jag tycker att det vore ärligare att tala om vad allianspartierna
            gjorde under den tid då det fanns en socialdemokratisk regering
            som satsade på infrastruktur. Det är att jämföra samma sak, och
            då har allianspartierna aldrig satsat mer pengar än de socialdemokratiska
            regeringarna.
          </note>
          <note type="speaker">
            Anf. 51 MALIN LÖFSJÖGÅRD (M) replik:
          </note>
          <note>
            Herr talman! Detta med större arbetsmarknadsregioner och väl
            fungerande transporter är en väldigt viktig fråga, inte minst
            för att få fler personer i arbete och på så sätt stärka Sverige
            för framtidens välfärdsutmaningar.
          </note>
          <note>
            Vi kan konstatera att regeringen förra veckan det kommer också
            att debatteras i dag gav Trafikverket tillgång till 800 miljoner
            kronor ytterligare för 2011. Man gör det för att man ser att det
            finns ett ökat behov av att genomföra bland annat underhålls-
            och trimningsåtgärder på spårsidan inför den kommande vintern
            för att stå bättre rustade, eftersom vi har sett de problem som
            funnits denna vinter och föregående vinter.
          </note>
          <note>
            Trafikverket har konstaterat att summan på 800 miljoner kronor
            är väl avvägd utifrån att de kan effektuera medlen, det vill säga
            att de kan hinna göra av med de 800 miljoner kronorna på bra underhållsåtgärder
            som kommer att ge effekt.
          </note>
          <note>
            Siv Holma ställde en fråga till, som jag nu har glömt bort. Du
            får gärna upprepa den, Siv Holma!
          </note>
          <note type="speaker">
            Anf. 52 SIV HOLMA (V) replik:
          </note>
          <note>
            Herr talman! Den fråga som Malin Löfsjögård inte minns handlade
            om vikten av att jämföra äpplen med äpplen och inte äpplen med
            päron.
          </note>
          <note>
            Låt mig gå över till dagens betänkande. Satsningarna på drift
            och underhåll måste vara mångåriga. Till och med näringslivet
            kritiserar regeringen och säger att man inte är i behov av engångssatsningar.
            Hela detta årtionde, säger man, bör användas till kraftiga satsningar
            på dessa områden. Det förstår jag, för det handlar också om att
            värna arbetslinjen, så att arbetarna kan komma i tid till jobbet.
          </note>
          <note>
            Jag har en annan fråga, som handlar om investeringsbudgeten.
            Delar Malin Löfsjögård infrastrukturministerns uppfattning att
            om man delar upp statsbudgeten i en driftsbudget och en investeringsbudget
            skulle det vara att betrakta som en lyxfälla?
          </note>
          <note>
            Vänsterpartiet har haft den stora förmånen att kunna tillstyrka
            en motion från en moderat, Jan Ericson. Det kunde vara intressant
            att höra hur Malin Löfsjögård argumenterar gentemot sin egen partivän
            i denna fråga. Jag kan förstå att man kan ha ideologiska invändningar
            när Vänsterpartiet kommer med sådana här förslag, men vad säger
            Malin Löfsjögård till sin partikollega Jan Ericson om denna fråga?
          </note>
          <note type="speaker">
            Anf. 53 MALIN LÖFSJÖGÅRD (M) replik:
          </note>
          <note>
            Herr talman! När det gäller engångssatsningar och långsiktiga
            satsningar är det så att det ena inte förtar det andra. Det kommer
            att finnas behov av både engångssatsningar och långsiktiga satsningar.
            När det gäller långsiktiga satsningar är det också väldigt viktigt
            att man har utvärderingar och analyser, så att man vet vad det
            är för effekter som ska uppnås, hur och när det ska göras och
            vad som ska prioriteras. Det arbetet pågår. Trafikverket har fått
            ett extrauppdrag att titta på kapacitetshöjningar och vad det
            behövs för investeringar i trimningsåtgärder och underhållsåtgärder
            med mera framöver, dels under planperioden, dels och framför allt
            efter 2021. Jag tror inte att Trafikverket skulle säga nej till
            den engångssatsning som nu har gjorts på 800 miljoner kronor.
            Jag vet inte hur jag ska tolka Siv Holmas replik. Är det så att
            ni i Vänsterpartiet säger nej till de 800 miljoner kronor som
            regeringen nu ger Trafikverket tillgång till?
          </note>
          <note>
            När det gäller investeringsbudget kontra anslagsfinansiering
            blir mitt svar detsamma till både Siv Holma och min partikollega.
            Det finns fördelar och nackdelar med båda alternativen: investeringsbudget
            eller lånefinansiering samt anslagsfinansiering. Men det man har
            beslutat om i riksdagen genom budgetlagen från 1996 är grundprincipen
            att infrastrukturinvesteringar ska finansieras med anslag över
            statsbudgeten. Man har bland annat betonat att det ger riksdagen
            en bättre överblick och ett större inflytande än vad lånefinansiering
            skulle göra. Det är det som det handlar om. Vi fattar beslut i
            dag som kommande generationer får leva med. Det är väldigt viktigt
            att riksdagen har en bra översyn av detta. Riksrevisionen har
            också tidigare påtalat vikten av grundprincipen med anslagsfinansiering.
          </note>
          <note type="speaker">
            Anf. 54 ANNIKA LILLEMETS (MP) replik:
          </note>
          <note>
            Herr talman! Jag har två frågor till Malin Löfsjögård. Den ena
            handlar om de 800 miljonerna, engångssatsningen som regeringen
            vill göra under 2011. Det står här i budgettexten vi har fått
            i dag att regeringen under 2011 kommer att fatta nödvändiga beslut
            för att skapa det utrymme som krävs för att öka insatserna för
            banhållning med 800 miljoner kronor. Jag undrar helt enkelt om
            Malin Löfsjögård kan utveckla detta lite grann. Var ska pengarna
            komma från? Varifrån ska de tas? Det skulle jag vilja veta.
          </note>
          <note>
            Min andra fråga är vad ni säger till exempelvis östgötapendlarna
            och andra resenärer utmed väldigt överbelastade banor, eftersom
            ni inte vill fatta beslut i regeringen om att fortsätta bygget
            av Ostlänken och andra höghastighetsbanor. Hur ska ni lösa trängseln
            på banorna? Det tar en väldig tid. Det är planering som ska ske
            och så vidare. Vad erbjuder ni dem så länge? Det finns i och för
            sig ett bra underlag för Ostlänken om man vill bygga vidare, men
            vad erbjuder ni i stället?
          </note>
          <note type="speaker">
            Anf. 55 MALIN LÖFSJÖGÅRD (M) replik:
          </note>
          <note>
            Herr talman! Vi börjar med frågan om höghastighetsbanor. Först
            vill jag göra ett litet tillägg till replikskiftet med Anders
            Ygeman: På ingen av de höghastighetsbanor som finns i Europa,
            där det kan finnas vinter, klarar man att köra i hög hastighet
            vintertid.
          </note>
          <note>
            Jag blir lite fundersam när Annika Lillemets driver på i frågan
            om höghastighetsbanor, eftersom ni väldigt ofta för fram fyrstegsprincipen.
            Då är det väl kanske inte stora investeringar som är det första
            som efterfrågas.
          </note>
          <note>
            Man kan också fundera på er motion. Inte en krona till i klimatförstörande
            investeringar, skriver ni. Min fråga är: Är det så att höghastighetsbanor
            inte påverkar klimatet eller miljön under byggnationen? Det låter
            väldigt märkligt i mina öron. Det skulle också vara en väldigt
            dyr åtgärd om det skulle vara en klimatåtgärd.
          </note>
          <note type="speaker">
            Anf. 56 ANNIKA LILLEMETS (MP) replik:
          </note>
          <note>
            Herr talman! Nu fick jag en fråga i stället för svar på mina
            frågor. Det där kan vi naturligtvis tala länge om. Man får se
            vad höghastighetsbanorna skulle kunna åstadkomma i form av att
            erbjuda alternativ till flyg- och lastbilstransporter, men det
            är en helt annan diskussion.
          </note>
          <note>
            Jag skulle fortfarande vilja veta vad ni i Moderaterna och regeringspartierna
            säger till östgötapendlarna och andra resenärer. Ni vill inte
            ta beslut om att bygga fler spår. Eller vill ni kanske bygga några
            andra spår än höghastighetsbanor? Vad vet väl jag? Vad erbjuder
            ni för att folk ska kunna resa utmed de överbelastade banorna
            framöver?
          </note>
          <note>
            Jag vill också verkligen veta varifrån de 800 miljonerna kommer.
            Vilka nödvändiga beslut ska regeringen fatta? Det är mycket spännande.
            Det kanske kommer i budgetdebatten, men det skulle vara väldigt
            roligt att höra redan nu vad Malin Löfsjögård säger om det.
          </note>
          <note type="speaker">
            Anf. 57 MALIN LÖFSJÖGÅRD (M) replik:
          </note>
          <note>
            Herr talman! För att fortsätta det här med höghastighetsbanor
            och beslut om investeringar och byggnation av nya spår har vi
            ju en plan för 20102021 som omfattar en rad olika viktiga spårinvesteringar.
          </note>
          <note>
            Regeringen har också satt i gång en utredning hos Trafikverket
            för att just skapa mer och bättre underlag för att kunna fatta
            beslut om framtida investeringar. Det är nämligen väldigt viktigt
            att man vet vad de här olika förslagen kommer att kosta, vilka
            nyttor de får och när man får effekter för de resenärer som står
            på perrongen och väntar på tåget.
          </note>
          <note>
            Om vi skulle lägga ned allt annat, de pengar vi satsar på drift
            och underhåll och på alla andra spår, och i stället fatta ett
            beslut om att börja bygga höghastighetsbanor i dag vet vi inte
            vad notan slutar på. Vi har sett siffror på alltifrån 100 miljarder
            till 150 miljarder. Frågan är om sanningen ens finns där. Skulle
            man börja bygga en bana i dag skulle effekten finnas någonstans
            först 2030.
          </note>
          <note>
            Eftersom Annika inte tog upp klimatförstörandet tänkte jag nämna
            att man har tittat lite grann på livscykelanalyser vid byggnation
            av höghastighetsbanor. Man beräknar att det tar ungefär 5060 år
            att betala tillbaka den investeringen miljömässigt.
          </note>
          <note>
            Går vi sedan över till de 800 miljonerna som säkerligen kommer
            upp i budgetdebatten senare i dag är det ett väldigt viktigt beslut.
            Trafikverket bedömer att man måste vidta fler åtgärder under innevarande
            år för att ha en bättre förutsättning inför kommande vinter. Då
            är det väldigt viktigt att regeringen ser till att Trafikverket
            får tillgång till detta och att de gör det inom budgeten, annars
            skulle Trafikverket behöva flytta pengar inom sin verksamhet eller
            strypa andra projekt. Det vill man inte, och det är därför regeringen
            tillför 800 miljoner kronor till Trafikverket.
          </note>
          <note type="speaker">
            Anf. 58 ANDERS ÅKESSON (C):
          </note>
          <note>
            Herr talman! Låt mig inledningsvis, så att jag inte missar det,
            yrka bifall till utskottets förslag i betänkandet och avslag på
            de reservationer som är kopplade till betänkandet.
          </note>
          <note>
            Herr talman! Att lägga betydande delar av landets samlade resurser
            på att bygga ny och att underhålla befintlig infrastruktur vägar,
            järnvägar, flygplatser, hamnar och IT-infrastruktur är inget självändamål.
            Vi gör det för att efter bästa förmåga tillfredställa hela landets
            behov av kommunikationer och transporter. En väl fungerande infrastruktur
            är grundläggande för att tillväxt och regional utveckling där
            hela nationens resurser kan komma till användning ska bli verklighet.
            Få andra beslut som fattas i samhället påverkar hela samhällsbyggandet
            så starkt och så länge som beslut kring infrastruktur.
          </note>
          <note>
            Herr talman! Självklart måste vi som fattar beslut om infrastrukturinsatser
            i landet, vilket sker i kommuner och regioner som medfinansierar
            respektive här i riksdag och regering som basfinansierar, känna
            fullt förtroende för att de resurser som satsas används på det
            mest effektiva sättet. Därför välkomnar vi självklart Riksrevisionens
            granskning och understryker liksom den vikten av att de analyser
            som ligger till grund för investeringar är väl underbyggda och
            av god kvalitet.
          </note>
          <note>
            Men det finns skäl att påminna om att ett betydelsefullt reformarbete
            för ökad effektivitet inom transportområdet inleddes redan under
            förra mandatperioden, och självklart har vi förväntningar på att
            det ska ge resultat. Det är likväl rimligt att förutsätta att
            de brister som nu har identifierats i förvaltningen hanteras inom
            ramen för det fortsatta och pågående effektiviserings- och utvecklingsarbetet.
          </note>
          <note>
            Herr talman! I slutet av förra mandatperioden, i december 2009,
            beslutade vi här i riksdagen i ett rambeslut om de kommande årens
            infrastrukturbyggande i landet. Beslutet följdes upp av regeringen
            i Åtgärdsplanering för transportsystemet 20102021 under våren
            2010.
          </note>
          <note>
            Jag vill påstå att det är en mycket ambitiös åtgärdsplan för
            svensk infrastruktur. Det ekonomiska åtagandet för alla inblandade
            parter är på nära 500 miljarder kronor för åren fram till 2021.
            Att nu med alla till buds stående medel se till att detta beslut
            genomförs så som det beslutats är en fråga om trovärdighet gentemot
            alla de företag, enskilda individer, kommuner, landsting och regioner
            som tillsammans med riksdag och regering med stort engagemang
            bidragit till beslutets framkomst.
          </note>
          <note>
            Herr talman! Enskilda människor, företag och beslutsfattare ute
            i landet sätter med rätta stora förhoppningar till det här beslutets
            genomförande. Att planera är en sak; att genomföra är ibland någonting
            annat. En viktig förutsättning för detta är att åtagandet denna
            gång är fullt ut finansierat.
          </note>
          <note>
            Så har det inte alltid varit. När alliansregeringen tillträdde
            2006 blev det snart tydligt att den då gällande infrastrukturplanen
            för 20042015 inte var realistisk i förhållande till de resurser
            som avsatts. Den dåvarande regeringen detta var perioden 20022006
            redovisade i sin proposition Utökade planeringsramar för väg och
            järnvägsinvesteringar 20042015 att det fanns ett kvarstående finansieringsbehov
            på 65,9 miljarder kronor för åtgärderna i den planen.
          </note>
          <note>
            Därtill medförde kostnadsökningar för investeringarna, liksom
            ökade behov av medel för drift och underhåll, att det redan i
            början av perioden fanns så stora avvikelser mellan plan och finansiering
            att trovärdigheten i hela arbetet starkt ifrågasattes.
          </note>
          <note>
            Mot bakgrund av detta är det bra att de effektiviseringsambitioner
            som alliansregeringen tidigare uttalat för Trafikverket nu omsätts
            i verksamhet som gagnar kärnverksamheten: att vi får mer väg och
            järnväg för de pengar vi satsar och att planer och tidtabeller
            för genomförandet följs. Det är också det förhållningssätt man
            ska ha till Riksrevisionens rapport. Det är extremt viktigt för
            medborgarnas och medaktörernas tilltro till hela vår infrastrukturplanering
            vi ägnar oss åt i riksdag och regering.
          </note>
          <note>
            Herr talman! Tillåt mig en avslutande reflexion till den reservation
            som företrädare för Socialdemokraterna, Vänsterpartiet och Miljöpartiet
            lagt fram angående höghastighetståg. Inledningsvis konstaterar
            man i sin reservation att det finns en stor kapacitetsbrist i
            det svenska järnvägsnätet. I takt med att krav och förväntningar
            på kapacitet i järnvägssystemet ökar blir situationen dessutom
            allt allvarligare.
          </note>
          <note>
            Det är en analys vi nog alla kan skriva under på, men slutsatsen
            eller förslaget till lösning framstår som aningen visionärt för
            att svara mot behoven här och nu, föregående och kommande vinter.
          </note>
          <note>
            Man talar sig varm för höghastighetståg och skriver i sin reservation:
            Höghastighetsbanor är enligt vår mening en del av lösningen på
            denna stora kapacitetsbrist. Ett system med höghastighetsbanor
            skapar en kraftigt utökad kapacitet i det svenska järnvägsnätet
            och minskar samtidigt sårbarheten i nätet.
          </note>
          <note>
            Visst är det så när de väl är på plats om 10, 15 eller möjligen
            20 år!
          </note>
          <note>
            Jag vill påstå, herr talman, att det var ett intressant tidsperspektiv
            Anders Ygeman gav i sin inledning när han hänvisade till Japan
            1964 och deras beslut att då investera i höghastighetståg. För
            att göra det historiska perspektivet komplett finns det skäl att
            fråga vilka som styrde Sverige 1964 och ytterligare tolv år. Det
            var en S-märkt regering med i stort sett egen majoritet. Min slutsats
            är att hade slutsatsen i Sverige år 1964 varit att höghastighetståg
            är det rätta hade en rimligt handlingskraftig socialdemokratisk
            regering redan då kunnat fatta detta beslut. Av någon orsak avvaktade
            man.
          </note>
          <note>
            Avslutningsvis är det spännande att spekulera i svenska höghastighetståg,
            men de är inte svaret på problemen vi ser i Mälardalsregionen
            med icke fungerande pendeltåg eller rälsbrott i Jämtland som skapar
            problem för pendlare och industri här och nu.
          </note>
          <note>
            Oppositionens reservation är visionär javisst men tom på förslag
            och idéer om vad som ska göras. Jag tolkar det som ett bejakande
            av det som faktiskt sker här och nu.
          </note>
          <note>
            Ajournering
          </note>
          <note>
            Kammaren beslutade kl. 12.50 på förslag av andre vice talmannen
            att ajournera förhandlingarna till kl. 13.00, då bordläggningsdebatten
            med anledning av vårpropositionen skulle äga rum.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 13.00.
          </note>
          <note>
            17 § Bordläggningsdebatt med anledning av vårpropositionen
          </note>
          <note>
            Anmäldes
          </note>
          <note>
            Finansministern överlämnade 2011 års ekonomiska vårproposition
            2010/11:100.
          </note>
          <note type="speaker">
            Anf. 59 Finansminister ANDERS BORG (M):
          </note>
          <note>
            Herr talman! Det är med en viss känsla av lättnad jag kan överlämna
            årets vårproposition Ansvar för jobben . Sverige utvecklas starkt,
            starkare än väntat. Krisen har inte slitit och dragit i Sverige
            på det sätt som vi kunde befara.
          </note>
          <note>
            Vi har en tillväxt som under de närmaste åren ligger strax under
            4 procent. Den drivs av en stark konsumtionsutveckling. Svenska
            hushåll behöver inte oroa sig för att kommande skattehöjningar,
            breda nedskärningar, frysta löner, höjd pensionsålder eller uppstramade
            transfereringssystem ska undergräva deras konsumtionsmöjligheter.
            Svenska hushåll kan se fram emot en stigande sysselsättning, god
            reallönetillväxt och stigande arbetsmarknadsutsikter. Då vågar
            man konsumera.
          </note>
          <note>
            Vi har också en tillväxt som drivs av en stark investeringstillväxt.
            Vi har förstärkt företagsklimatet. Ett högt resursutnyttjande,
            låga räntor och god lönsamhet gör att vi nu ser mycket kraftiga
            investeringsnivåer. I den här miljön växer sysselsättningen. Den
            föll inte så mycket som vi befarade, och vi ser att återkomsten
            kommit tidigare än vi trodde och med större kraft. Vi upplever
            nu en sysselsättningsökning i privat sektor på 2, 3 eller 4 procent,
            vilket är starkare än vi kanske upplevt under någon av de tidigare
            återhämtningarna.
          </note>
          <note>
            Arbetslösheten steg aldrig till 12 procent. Det blev 200 000
            personer färre som blev arbetslösa än vad vi trodde. Det är 200
            000 människor som har sluppit den otrygghet, den osäkerhet och
            den omställning, som ofta blir besvärlig, som arbetslöshet innebär.
            Nu ser vi en arbetslöshet som under året kan komma ned mot 7 procent.
            I offentliga finanser har vi balans i år och rejäla överskott
            redan nästa år.
          </note>
          <note>
            Samtidigt har vi en besvärlig bild av omvärlden. Det är en karg
            och bister värld som vi har utanför Sverige. Återhämtningen befinner
            sig på fastare mark. I Asien, Latinamerika och USA börjar produktionen
            komma i gång. I vårt nordeuropeiska industriområde går lokomotivet
            i hög takt.
          </note>
          <note>
            På samma gång finns det mycket allvarliga risker. Praktiskt taget
            alla de stora länderna i världsekonomin ska genomföra mycket betydande
            åtstramningar. Man ska höja skatter och sänka utgifter. Det råder
            naturligtvis en osäkerhet om vad det betyder för utvecklingen
            de kommande åren. I Portugal har man regeringskris. På Irland
            har man kvar sin banksanering. I Grekland har man genomförandet
            av ett mycket svårt och besvärligt saneringsprogram.
          </note>
          <note>
            Miljön är också bister och utmanande om vi blickar framåt. Världen,
            och Europa, är illa rustad för nästa lågkonjunktur. Skuldsättningen
            är mycket hög. I Europa ligger vi på en skuldsättning på 90 procent
            av bnp, i USA på 100 procent och i Japan på 200 procent. Det finns
            en betydande risk för att den gode Keynes kommer att ligga begravd
            under ett berg av skulder i nästa lågkonjunktur.
          </note>
          <note>
            Det finns en betydande risk att nästa lågkonjunktur på nytt innebär
            en svår prövning för utsatta länder, att marknadens vargflockar
            börjar jaga de svagare länderna så snart konjunkturen vänder nedåt.
            Vi har lärt oss att finansiella marknader utgör ett orosmoment
            i världsekonomin vars kraft inte ska underskattas.
          </note>
          <note>
            Samtidigt hårdnar konkurrensen. Det startas i runda slängar 35
            000 kinesiska verkstadsföretag per år. Kina har tiodubblat sin
            världshandelsandel sedan 80-talet. Det utexamineras 7 miljoner
            högskoleutbildade i Kina varje år. Svenska företag möter en ny
            miljö. Det är en annan värld än för fem eller tio år sedan. Vi
            måste på alla områden säkra att vi har en konkurrenskraft som
            gör att vi klarar jobben också i framtiden.
          </note>
          <note>
            Det är den här hårda och bistra verkligheten Sverige ska manövrera.
            Regeringens uppdrag är mycket klart och tydligt. Vi ska säkra
            jobb. Vi ska säkra välfärd. Målet för politiken är full sysselsättning:
            full sysselsättning därför att det gör människor starka, full
            sysselsättning för att det bygger ett samhälle som präglas av
            sammanhållning, full sysselsättning därför att det ger oss starka
            offentliga finanser.
          </note>
          <note>
            Nu stiger sysselsättningen med ungefär 300 000 personer. Inom
            industri- och byggsektor tillkommer ungefär 50 000 jobb, inom
            handel, hotell och restaurang i storleksordningen 60 000 jobb,
            för hushållstjänster 70 000 och inom företagstjänster, finansiell
            sektor över 100 000 jobb. Det är alltså en stark utveckling på
            arbetsmarknaden.
          </note>
          <note>
            Det här betyder att arbetslösheten nu kan pressas tillbaka. Den
            sjunker från 8 ½ procent ned mot 5 procent 2015. Det är ungefär
            150 000 personer färre i arbetslöshet under den kommande mandatperioden.
          </note>
          <note>
            Den öppna arbetslösheten, det mått som vi tidigare har använt,
            sjunker till strax över 3 procent. Det är en nivå på arbetslöshet
            som Sverige har upplevt enstaka månader på 90-talet. Det är en
            nivå som Sverige upplevde i en överhettad 80-talsekonomi. Det
            är en nivå på arbetslöshet som Sverige bara har upplevt med balans
            och prisstabilitet på 50- och 60-talen. Det är en historisk förändring
            som det finns en möjlighet för Sverige att genomgå. Men det är
            en krävande väg till full sysselsättning som vi har att beträda.
          </note>
          <note>
            Till att börja med förutsätter Finansdepartementets bedömning
            två separata grunder. Den första är en stark efterfrågeutveckling.
            Vår prognos bygger på en tillväxt i Sverige på 4 procent. Vår
            prognos bygger på att euroländerna växer med 2 procent och världsmarknaden
            för svenska produkter med ungefär 7 procent. Den här bilden kan
            naturligtvis ändras. Åtstramningar i omvärlden, nya finanskriser,
            oro i någon del som vi i dag inte förutser kan naturligtvis bromsa
            detta. Då påverkar det självfallet efterfrågeläget. Vi har dock
            förutsättningar med starka offentliga finanser och beredskap att
            i ett sådant läge vidta ytterligare åtgärder för att säkra en
            stark efterfrågan.
          </note>
          <note>
            Den andra grunden för den här utvecklingen är att vi har genomfört
            mycket betydande strukturreformer. Skälet till att vi tror att
            Sverige kan fungera annorlunda än på 70-, 80-, 90- och 00-talen
            är att vi har genomfört omfattande strukturreformer. Vi presenterar
            i dag en departementspromemoria som värderar de insatser och politiska
            förändringar regeringen har föreslagit hittills. De landar på
            att jobbskatteavdraget sänker jämviktsarbetslösheten med sexsju
            tiondelar. Den landar i att de förändringar vi har gjort i arbetsmarknadspolitik
            och a-kassa sänker jämviktsarbetslösheten med ungefär 1 ½ procent.
          </note>
          <note>
            Dessutom ska vi vara medvetna om att det har skett en bred förstärkning
            av företagsklimatet. Vi har skapat ett utrymme genom större möjligheter
            för entreprenörer och mer av konkurrens. Det får också företagen
            att växa.
          </note>
          <note>
            Det krävs alltså både en stark efterfrågan och omfattande strukturreformer
            för att Sverige ska klara en sådan här låg arbetslöshet.
          </note>
          <note>
            Låt oss inte underskatta omställningen. En arbetslöshet på de
            här nivåerna, utan obalanser, har vi inte upplevt sedan 50- och
            60-talen. Det betyder att det i Sverige inte finns en enda arbetsgivare
            som har varit med om att rekrytera medarbetare med den arbetsmarknad
            som vi i dag ser framför oss. Det betyder att man inte kan nöja
            sig med att ta dem med högst betyg från Chalmers eller KTH eller
            att rekrytera medarbetare från andra företag. Man måste också
            skapa förutsättningar för ungdomar att snabbt komma in på arbetsmarknaden
            även om de inte har tio års erfarenhet och perfekt utbildningsbakgrund.
            Vi måste öka vår förmåga att snabbt få in utrikes födda på svensk
            arbetsmarknad. Vi måste bevara äldre människor kvar i arbetslivet
            under längre tid. Svensk arbetsmarknad står i detta avseende inför
            en kulturrevolution. Det gäller naturligtvis också arbetsmarknadens
            parter.
          </note>
          <note>
            Vi måste ha löneökningar i god reallönetakt med rimlig köpkraft
            för hushållen där vi landar någonstans mellan 3 och 4 procent.
            Vi måste ha en produktivitet som gör att kostnadsutvecklingen
            tillåter en stark sysselsättningsutveckling. Det förutsätter att
            parterna på den svenska arbetsmarknaden även fortsatt uppträder
            med stort ansvarstagande.
          </note>
          <note>
            I den här bedömningen ser vi också styrka i de offentliga finanserna.
            I budgetpropositionen räknade vi med ett underskott på ca 1015
            miljarder i år. Nu kan vi se att vi har ett överskott på i storleksordningen
            10 miljarder. Vi räknar med att det växer upp mot 65 miljarder
            nästa år. För 2013 och 2014 räknar vi med ett överskott som överstiger
            3 procent av bnp.
          </note>
          <note>
            Det är klart att vi ska ha säkra offentliga finanser i den här
            miljön. Före nästa lågkonjunktur måste vi ha återställt de offentliga
            finanserna till väl över 1 procent av bnp. Vi ska ha styrka och
            kraft att möta nästa nedgång även om den blir brutal. Vi ska ha
            medel och möjligheter att säkra kommunerna även i nästa uppsägningsvåg.
            Vi ska kunna säkra att vi kan sänka skatter och stötta hushållen
            också i nästa stålbad. Vi ska kunna säkra att den ekonomiska politiken
            är trovärdig, expansiv och effektiv också i nästa finanskris.
            Detta kan vi bara göra om vi har god ordning på de offentliga
            finanserna. Det är nu det är tid att återställa ladorna så att
            vi har resurser att agera när så krävs.
          </note>
          <note>
            Samtidigt är det naturligtvis svårt att värja sig från intrycket
            att det föreligger ett visst reformutrymme inför höstens budgetproposition.
          </note>
          <note>
            Låt mig vara tydlig med våra utgångspunkter för hur det reformutrymmet
            ska användas. Det handlar om välfärd och trygghet. Det ska vara
            små skillnader mellan människor i Sverige. Vi ska ha sammanhållning.
            Alla människor ska ha god sjukvård, bra äldreomsorg och trygg
            omvårdnad. Det är en central utgångspunkt för vårt arbete framåt.
          </note>
          <note>
            Kunskap och utbildning är ett fundament för vår politik. Det
            är för att vi ska säkra vår konkurrenskraft som vi ska ha de bäst
            utbildade eleverna. Det är för att vi ska minska ungdomsarbetslösheten
            som lärlingsutbildningar och praktisk utbildning ska stärkas.
            Det är för att vi ska klara sammanhållning, rörlighet och trygghet
            som vi ska ha ett väl fungerande utbildningssystem.
          </note>
          <note>
            Den röda tråden genom den här politiken är självfallet jobben.
            Välfärd, trygghet och sammanhållning måste bygga på arbetslinjen.
            Välfärd, trygghet och sammanhållning kan bara förverkligas om
            vi gör allt vad vi kan för att säkra att vi går vidare på vägen
            mot full sysselsättning.
          </note>
          <note>
            Nu kan vi se framsteg. Vi är på väg. Vi har en sysselsättning
            som växer snabbare än i något annat industriland. Den växer till
            och med snabbare än i USA. 300 000 personer tillkommer i sysselsättning.
            Likafullt är fortsatta åtgärder för att stärka sysselsättningen
            regeringens viktigaste prioritering.
          </note>
          <note>
            Vår politik vilar på tre ben.
          </note>
          <note>
            När det gäller arbetslinjen bör jobbskatteavdraget förstärkas
            på sikt. Tjänstemannabeskattningen måste lindras. Vi måste fortsätta
            med systemvård i sjukförsäkring och a-kassa för att säkra att
            vi kombinerar trygghet med goda drivkrafter att komma tillbaka
            till arbetslivet. Vi måste förstärka anställningsviljan. Bara
            om det finns företag som vill anställa och expandera kommer sysselsättningen
            att fortsätta att öka. Företagsklimatet förstärks på avgörande
            punkter. Det handlar om expertskatt, 3:12-regler och så småningom
            riskkapital, forskningsavdrag och översyn av bolagsbeskattningen.
            Steg för steg ska vi vidta åtgärder för att förstärka vårt företagsklimat.
          </note>
          <note>
            Lika viktig är kunskapen. Vi ska återupprätta kunskapen. Vi ska
            återupprätta lärarens status i skolan. Lärare som är framgångsrika
            och som anstränger sig ska premieras. Vi ska ha offensiva satsningar
            på forskning och infrastruktur. Det är en självklar del av en
            tillväxtpolitik som vi ska klara också i framtiden.
          </note>
          <note>
            Det går bra för Sverige. Vi räknar med en stark tillväxt de kommande
            åren. Men glöm aldrig att detta sker i en bister och karg omgivning!
            Glöm aldrig att det är nu vi kan ställa huset i ordning för att
            klara nästa vinterstorm! Vi måste gemensamt ta ansvar för att
            göra det. Vi får inte förhäva oss, förivra oss och spela bort
            de resurser vi nu har. Det är i goda tider vi lägger grunden för
            den krispolitik som är av avgörande betydelse när nästa stålbad
            och nästa lågkonjunktur kommer.
          </note>
          <note>
            Därför är den centrala utgångspunkten för vår ekonomiska politik
            ordning och reda i de offentliga finanserna. Vi ska säkra att
            varje krona används effektivt. Vi ska säkra att vi har buffertar
            och säkerhetsmarginaler för att klara Sverige också i framtiden.
          </note>
          <note>
            Utifrån den utgångspunkten kommer jobben först. Full sysselsättning
            är grunden för trygghet och rättvisa, för att stärka individen
            och för ett samhälle som mår väl och utvecklas med sammanhållning
            och välfärd.
          </note>
          <note>
            Men vi måste också klara välfärd, trygghet och sammanhållning.
            Utbildning, bra generella stödsystem och trygghet för människor
            är vad välfärdsstaten ska erbjuda sina medborgare. Det kan vi
            erbjuda, för vi har ordning och reda i de offentliga finanserna.
            Vi sätter jobben först, och vi återupprättar full sysselsättning.
          </note>
          <note type="speaker">
            Anf. 60 TOMMY WAIDELICH (S):
          </note>
          <note>
            Herr talman! Ja, det går bra för Sverige. Ekonomin utvecklas
            starkt, hushållen konsumerar och företagen investerar. Tillväxten
            i år beräknas uppgå till starka 4 procent. Det är något som vi
            alla har anledning att vara glada för.
          </note>
          <note>
            Bakom oss har vi flera tuffa år. Vi drabbades hårdare än de flesta
            av finanskrisen. En viktig orsak var vårt exportberoende. Nu återhämtar
            sig Sverige snabbare än många andra länder, inte minst på grund
            av just vår starka exporttillväxt.
          </note>
          <note>
            Finanskrisen har i grunden förändrat hur vi ser på politiken.
            Fler och fler inser nu att marknaden är en bra tjänare men en
            usel herre. Det har blivit än tydligare att banker och finansiella
            företag behöver omfattas av hårdare övervakning och tuffare regler
            och tvingas att hålla mer eget kapital.
          </note>
          <note>
            Finanskrisen har också demonstrerat betydelsen av starka finanser.
            Här har de ekonomiska ramverken tjänat vårt land mycket väl. Sverige
            hade inte klarat krisen lika bra om vi inte hade sanerat statsfinanserna
            efter 90-talskrisen. Det var ett saneringsarbete som vi socialdemokrater
            genomförde tillsammans med bland annat det då pragmatiska Centerpartiet.
            Det var ett saneringsarbete som också bars fram av Sveriges alla
            löntagare där alla var med och bidrog till att lösa krisen.
          </note>
          <note>
            Det går bra för Sverige, men det går inte bra för alla och allt
            är inte bra. Vi har stora sprickor i vårt välfärdssystem. Det
            finns klyftor som växer, cancersjuka som utförsäkras, barnfattigdom
            som ökar och skolresultat som sjunker.
          </note>
          <note>
            Det kanske mest akuta problemet för vårt lands ekonomi är att
            det råder massarbetslöshet samtidigt som företagen vill anställa.
            Närmare 400 000 svenskar, nästan 8 procent av arbetskraften, är
            arbetslösa. Samtidigt rapporterar Svenskt Näringsliv att sju av
            tio företag har haft svårt att rekrytera, och vart femte av dessa
            företag har därför tvingats tacka nej till order. Den bristande
            matchningen på arbetsmarknaden är ett hot mot den ekonomiska utvecklingen
            i vårt land. Den försämrade matchningen gör att obalanserna i
            ekonomin växer. Svårigheten för företagen att hitta rätt arbetskraft
            pressar upp löner och priser. Riksbanken, vars främsta uppgift
            är att värna prisstabilitet, tvingas därför höja räntan i förtid.
          </note>
          <note>
            Så ser ekonomiska samband ut. När man, som den här regeringen
            har gjort, drar ned på utbildningarna och försämrar matchningen
            på arbetsmarknaden drabbar det i slutändan hushåll med större
            räntekostnader. Med högre räntekostnader blir det dyrare för företagen
            att investera. Den ekonomiska tillväxten riskeras och tillväxten
            hämmas.
          </note>
          <note>
            Här saknar jag åtgärder från regeringen i årets vårproposition.
            Här flaggas det för fortsatta skattesänkningar, men det finns
            inga konkreta åtgärder för att klara missmatchningen på arbetsmarknaden
            och för att investera för framtiden.
          </note>
          <note>
            Då går det att ha ambitiösa mål för arbetslösheten, men risken
            är ju att den här missmatchningen hämmar tillväxten i form av
            höjda räntor och ser till att den positiva utveckling som vi ser
            framför oss inte når ända fram.
          </note>
          <note>
            Sverige är ett bra land, men nu krävs det en politik som sätter
            jobben först. I den vårbudgetproposition som regeringen presenterat
            uttrycks förhoppningar om att Sverige ska nå en arbetslöshet på
            5 procent om några år. Det tror jag absolut kan vara möjligt om
            vi klarar missmatchningen och investerar för framtiden. Men jag
            tycker att ambitionerna ska vara mycket högre än så. Målet kan
            inte vara 5 procents arbetslöshet. Målet måste vara full sysselsättning.
            Inget annat duger.
          </note>
          <note>
            Vi socialdemokrater kommer att presentera vårt alternativ till
            vårpropositionen inom några veckor. Men vi har redan angett några
            viktiga åtgärder som krävs för att bygga framtiden.
          </note>
          <note>
            Vi behöver en krispolitik, och jag menar att regeringen saknar
            en efterkrispolitik.
          </note>
          <note>
            Det som vi vill göra handlar om att bryta missmatchningen, se
            till att alla de hundratusentals som i dag är arbetslösa kan ta
            de jobb som finns och de jobb som kommer. Då handlar det mycket
            om att satsa just på utbildning. Vi ser i dag att det är brist
            på tekniker, ingenjörer och svetsare. Då borde vi snabbt kunna
            sätta in effektiva utbildningar så att de som är arbetslösa i
            dag kan ta de nya jobben.
          </note>
          <note>
            Men vi ser också framöver att vi kommer att få brist på andra
            områden. Vi ser till exempel att det inom två, tre eller fyra
            år, beroende på när folk går i pension, kommer att vara brist
            på arbetskraft inom vården. Det måste vi göra någonting åt redan
            nu. Om vi redan nu börjar förbereda för de jobb som kommer är
            våra ungdomar och de som är arbetslösa bättre förberedda framöver.
          </note>
          <note>
            Här saknar jag, som sagt, åtgärder från regeringens sida.
          </note>
          <note>
            Vi socialdemokrater kommer i vår vårmotion att mer konkret redovisa
            vad vi vill göra för att klara missmatchningen. Vi vill också
            investera för framtiden när det gäller infrastruktur och bygga
            om Sverige i en mer klimatsmart riktning, inte minst i miljonprogramsområden.
            Vi kommer att återkomma.
          </note>
          <note>
            Jag tycker hur som helst att regeringen saknar en efterkrispolitik.
            Regeringen har inga förslag för att lösa det mest akuta problemet
            i dag, missmatchningen på arbetsmarknaden. Vi har flera hundratusen
            arbetslösa samtidigt som sju av tio företag säger att de har svårt
            att rekrytera personal. Vart femte av de företagen, enligt Svenskt
            Näringsliv, säger att de avstår från order på grund av denna missmatchning.
            Det här är någonting som vi behöver göra något åt redan nu, och
            regeringen står tyvärr tomhänt och saknar en efterkrispolitik.
          </note>
          <note type="speaker">
            Anf. 61 Finansminister ANDERS BORG (M) replik:
          </note>
          <note>
            Herr talman! Får jag börja med att välkomna Tommy Waidelich till
            den ekonomisk-politiska debatten. Socialdemokraterna är ett parti
            som står för andra värderingar än vad vi gör, men Socialdemokraterna
            är också en viktig samarbetspartner för alla partier i Sveriges
            riksdag. Vi har haft samsyn kring ramverk, pensioner och i många
            EU-frågor, och jag välkomnar möjligheten att samarbeta med Socialdemokraterna
            och Tommy Waidelich också i fortsättningen. Jag välkomnar honom
            till debatten.
          </note>
          <note>
            När jag har sagt det är det slut på vänligheterna.
          </note>
          <note>
            Du talar om missmatchning. Sedan får vi ändå veta att vad Socialdemokraterna
            står för är att varenda människa som sätter sig i bilen och åker
            till jobbet ska få höjd skatt. Ersättningen i trygghetssystemen
            ska höjas. Amspolitiken ska rullas tillbaka till 70-talet.
          </note>
          <note>
            Vad är det? Det är riktade missiler mot matchning. Det är riktade
            missiler för ökad missmatchning.
          </note>
          <note>
            Jag skulle önska att Socialdemokraterna förnyade sig, men det
            man hör i bakgrunden är hur de gamla traditionella betonghäckarna
            drar i gång cementblandarna. Här ska det byggas hinder. Här ska
            det byggas trösklar, spärrar och murar trösklar, spärrar och murar
            som ökar missmatchningen i svensk ekonomi. Det skulle också skapa
            allvarlig osäkerhet kring offentliga finanser.
          </note>
          <note>
            Det vi behöver i Sverige är mer rörlighet, mer utbildning, mer
            flexibilitet, mer företagsamhet, mer initiativkraft och mer utveckling.
            Då kommer jobben. Då sjunker arbetslösheten. Hinder, spärrar,
            trösklar och murar behöver vi inte.
          </note>
          <note type="speaker">
            Anf. 62 TOMMY WAIDELICH (S) replik:
          </note>
          <note>
            Herr talman! De facto är det flera hundratusen som är arbetslösa.
            Samtidigt säger sju av tio företag att de har svårt att rekrytera.
            Det här är inte oppositionens fel. Betonghäckar och annat kan
            du gömma dig bakom. Det här är regeringen ansvarig för.
          </note>
          <note>
            Vi har inte sagt att vi ska höja skatter. Vi kommer att återkomma
            till det. Anders Borg vet mycket väl att det är någonting som
            vi tar ställning till i höst.
          </note>
          <note>
            Ni brukar prata om en arbetslinje, men jag tycker att regeringen
            har en väldigt torftig arbetslinje. Det ni håller på med är att
            skärpa reglerna för arbetslösa och sjuka ibland är det rena rama
            häxjakten. Ni har en väldigt smal och torftig arbetslinje i den
            meningen.
          </note>
          <note>
            Sedan pratar ni om skatter. Att sänka skatten är lösningen på
            allt. Det är ingenting nytt ni har repeterat det här i flera år.
          </note>
          <note>
            Vad ni inte har är en politik som klarar jobben i dag, som klarar
            missmatchningen, en bredare arbetslinje, en mänskligare arbetslinje.
            Då handlar det om att se till att de som i dag är arbetslösa snabbt
            kan komma i jobb, att de som är sjuka har rätt att bli friska,
            få rehabilitering och komma tillbaka till arbetsmarknaden.
          </note>
          <note>
            Det handlar också om att ungdomar snabbt ska komma in på arbetsmarknaden.
            Det är fler arbetade timmar. Arbetsmiljön måste förbättras så
            att de som jobbar kan vara kvar till 65 års ålder, gärna längre,
            utan att slitas ut i förtid. Det handlar om att kvinnor som vill
            ska kunna jobba heltid, att gå från deltid till heltid. Det är
            också fler jobbade timmar.
          </note>
          <note>
            Jag tycker att er arbetslinje är väldigt torftig. Det handlar
            om att skärpa reglerna för arbetslösa och sjuka, och det handlar
            om att rulla ut några skattesänkningar. Er politik har prövats.
            Vi har en massarbetslöshet, och vi har en icke fungerande matchning.
            Det är du ansvarig för. Skyll inte på oppositionen!
          </note>
          <note type="speaker">
            Anf. 63 Finansminister ANDERS BORG (M) replik:
          </note>
          <note>
            Herr talman! Jag hör ändå mullret från betongblandarna, cementhäckarnas
            redskap.
          </note>
          <note>
            Vad är det vi pratar om här? Det är tre eviga sanningar om Socialdemokratisk
            politik. Alla som åker till jobbet kommer att få höjda skatter.
            Om det är avgifter, nedskalat jobbskatteavdrag eller höjda bensinskatter
            vet vi inte. Vi vet att det blir höjd skatt för alla som jobbar.
            Vi vet att hindren och spärrarna kommer genom att man bygger ut
            transfereringssystemen. Vi vet att det är 70-talets Amspolitik
            man vill återinföra.
          </note>
          <note>
            Regeringen står för en bred politik. Det är utbildning, infrastruktur,
            forskning, innovationsklimat, företagsamhet, arbetslinjen, en
            bred omställning till en hållbar klimatpolitik. Det är en bred
            politik som ska skapa breda vägar in på arbetsmarknaden.
          </note>
          <note>
            Mot det står de som bygger hinder, trösklar, spärrar och murar.
            Det är tyvärr så att Socialdemokraterna är det parti som rymmer
            flest betonghäckar.
          </note>
          <note type="speaker">
            Anf. 64 TOMMY WAIDELICH (S) replik:
          </note>
          <note>
            Herr talman! Vad gäller skatterna: Jag ser inget behov av vare
            sig kraftigt höjda eller sänkta skatter.
          </note>
          <note>
            Anders Borg vet mer om min vårmotion än jag själv. Jag har just
            börjat arbetet med att ta fram vårt alternativ. Vi kommer i höst
            att ta ställning till skatterna. Men en sak kan jag säga: Vi kommer
            inte att ta över er skattepolitik. Om förnyelse innebär att vi
            ska vara en blek kopia av Moderaterna kommer vi aldrig att göra
            en sådan förnyelse.
          </note>
          <note>
            Vi kommer att utgå från verkligheten och samhällsproblemen här
            i dag. Det allvarligaste problemet just nu är missmatchningen.
            Den riskerar att hämma tillväxten. Vi har flera hundra tusen arbetslösa,
            samtidigt som företag har svårt att rekrytera. Det ökar inflationen
            och höjer räntorna. Vi får som hushåll mindre att röra oss med,
            vi som har lån, och för företagen blir det dyrare att investera
            för framtiden.
          </note>
          <note>
            Jag är otroligt orolig för den situation som finns, att er politik
            leder till minskad tillväxt.
          </note>
          <note type="speaker">
            Anf. 65 MIKAELA VALTERSSON (MP) replik:
          </note>
          <note>
            Herr talman! Jag skulle också vilja välkomna Tommy Waidelich
            som ekonomisk talesperson till den här debatten.
          </note>
          <note>
            Med det sagt skulle jag vilja säga: Över 230 miljarder beräknas
            kärnkraftsolyckan i Fukushima kosta. Det är i alla fall så mycket
            som vi vet hittills i dag. Varje gång som vi har haft en kärnkraftsolycka
            får världen ånyo skrämselhicka och en tankeställare. I Schweiz
            har man lagt planerna på ny kärnkraft på is. I Tyskland skjuter
            man en kärnkraftssatsning på framtiden. EU:s energikommissionär
            sade den 14 mars: Vi måste lyfta upp frågan om vi i Europa under
            överskådlig framtid kan säkra vårt energibehov utan kärnkraft.
          </note>
          <note>
            I fredags lämnade vi från Miljöpartiet in ett förslag till riksdagen
            om att Sverige ska ta fram en plan för hur vi kan få ett energisystem
            som baseras på 100 procent förnybar el. Ett sådant förslaget skulle
            ge oss världens kanske mest robusta energisystem, helt oberoende
            av kärnkraftsolyckor och prischocker på olja, ett miljösmart energisystem
            som skulle vara en garanti för en modern och nytänkande ekonomi.
          </note>
          <note>
            Jag skulle vilja fråga Tommy Waidelich om Socialdemokraterna
            är beredda att stödja ett sådant förslag.
          </note>
          <note type="speaker">
            Anf. 66 TOMMY WAIDELICH (S) replik:
          </note>
          <note>
            Herr talman! Vi har alltid varit öppna för att diskutera energipolitiken
            brett, och vi har också haft uppgörelser med såväl er i Miljöpartiet
            som andra partier om energipolitiken. Vi är alltid öppna för diskussioner.
          </note>
          <note>
            Vi har en situation med en regering som under förra perioden
            med knapp majoritet fick igenom en egen energipolitik utan att
            få med oss i oppositionen. Jag tycker egentligen att bollen ligger
            hos regeringen, att regeringen borde bjuda in till samtal om man
            vill ha en bredare majoritet för energiomställningen.
          </note>
          <note>
            Jag håller med om att vi ska komma från oljeberoendet och få
            ett samhälle med förnybar energi. Men frågan är hur snabbt det
            går och i vilken takt vi kan göra det. Då krävs det gemensamma
            tag och investeringar för framtiden.
          </note>
          <note>
            (TALMANNEN: Jag hoppas nu att debattörerna försöker anknyta väl
            till vårbudgeten.)
          </note>
          <note type="speaker">
            Anf. 67 MIKAELA VALTERSSON (MP) replik:
          </note>
          <note>
            Herr talman! Ett robust energisystem är avgörande för en robust
            ekonomi, skulle jag vilja hävda.
          </note>
          <note>
            Det är bra att Socialdemokraterna är öppna för att diskutera
            frågan brett. Jag tycker möjligtvis att finansministern i replikskiftet
            innan var lite väl ogin när han kallade Socialdemokraterna betonghäckar,
            för Moderaterna brukar ju vara precis lika bra betonghäckar.
          </note>
          <note>
            Vi rödgröna tillsammans gjorde under förra mandatperioden en
            överenskommelse där vi var eniga om att kärnkraften ska fasas
            ut successivt med hänsyn till sysselsättning och välfärd, i den
            takt kärnkraftselen kan ersättas med el från förnybara källor
            och energieffektivisering.
          </note>
          <note>
            Om jag konkretiserar lite: Står ni fast vid den uppgörelsen och
            den uppfattningen?
          </note>
          <note type="speaker">
            Anf. 68 TOMMY WAIDELICH (S) replik:
          </note>
          <note>
            Herr talman! Ja, vi står fast vid den uppgörelse vi hade tillsammans
            med er.
          </note>
          <note type="speaker">
            Anf. 69 CARL B HAMILTON (FP) replik:
          </note>
          <note>
            Herr talman! Även jag vill välkomna Tommy Waidelich till några
            år av ekonomisk-politisk debatt.
          </note>
          <note>
            Det är naturligtvis förståeligt att Socialdemokraternas nya ledning
            inte just nu kan redovisa en politik i alla dess detaljer. Men
            jag tycker ändå att man för frågor med större ideologisk inriktning
            borde kunna begära ett svar av Tommy Waidelich. Jag har tre frågor
            till honom.
          </note>
          <note>
            Det är tre frågor om ideologi. Jag ser fram emot dina svar.
          </note>
          <note type="speaker">
            Anf. 70 TOMMY WAIDELICH (S) replik:
          </note>
          <note>
            Herr talman! Skatter är för mig ett sätt att finansiera välfärden.
            Det är inte så mycket ideologi i den delen. Men det har ju blivit
            det för regeringen, verkar det som det är lösningen på allt!
          </note>
          <note>
            Vi ser över vår skattepolitik brett. Vi kommer att vända på varje
            sten. Vi kommer att se till att vi har ett skattesystem som främjar
            tillväxt, jobb och rättvisa.
          </note>
          <note>
            För 20 år sedan hade vi den förra skattereformen. Tanken då var
            att den skulle hålla i 20 år. Nu har det gått 20 år, och vi tycker
            att det finns anledning att se över skattesystemet, inte minst
            eftersom vi nu lever i en alltmer globaliserad värld jämfört med
            tidigare, där vi utsätts för skattekonkurrens.
          </note>
          <note>
            De olika besked som Carl B Hamilton talar om kommer att levereras
            i samband med vår skatteöversyn. Allt annat är just nu ett diskuterande
            och reflekterande som flera av oss gör. Vi kommer att leverera
            en bred skattepolitik, och redan i höst kommer vi att få ta ställning
            till skatter för att finansiera nästa års budget, så det kan vi
            återkomma till.
          </note>
          <note>
            Vad beträffar Euro plus-pakten: Vi har sett en oro, och det finns
            också, såvitt jag har förstått personer i regeringen som har sett
            oro för att den leder till att vi slår sönder den svenska modellen
            för lönebildning. Så länge den faran finns är vi inte intresserade.
            Om man kan hitta en lösning på det är vi beredda att diskutera,
            men så här långt har vi inte sett någon sådan.
          </note>
          <note>
            Det stämmer att pensionsöverenskommelsen är en fempartiöverenskommelse.
            Men vi måste ju kunna diskutera och vara öppna för förändringar.
            I så fall ska vi diskutera tillsammans. Jag tycker att vi ska
            vara lyhörda och lyssna på vad pensionärsorganisationerna säger.
            I dag finns det en oro för att pensionerna inte kommer att räcka
            till den dag man går i pension. Det är inte bra för tilltron till
            vare sig vår välfärd eller vår jobbpolitik, arbetslinjen.
          </note>
          <note type="speaker">
            Anf. 71 CARL B HAMILTON (FP) replik:
          </note>
          <note>
            Herr talman! Tack för det svaret! För att börja med pensionerna:
            De krav som alla pensionärsorganisationer ställer är ett krav
            på en grundlig, väsentlig förändring. Det är klart att man kan
            diskutera det i fempartigruppen. Men de vill ju införa en helt
            annan modell och avskaffa bromsen.
          </note>
          <note>
            Min fråga är då: Skulle ni kunna tänka er att avskaffa bromsen
            i pensionssystemet? Det är ju det krav som de ställer.
          </note>
          <note>
            Tommy Waidelich säger att skatter inte är så mycket ideologi.
            Vad du pekade på var globaliseringen. Då vill jag påpeka att just
            den faktorn talar för att man måste vara mycket mer försiktig
            med våra skattebaser i framtiden. Det handlar om sänkta skatter
            på inkomst av kapital och bolagsskatter samt inte minst sänkt
            skatt på dem som har hög utbildning i Sverige och lätt flyttar
            mellan olika länder.
          </note>
          <note>
            Jag ser fram emot skatteöversynen. Med den inriktning som Tommy
            Waidelich anger kommer den att bli ganska annorlunda jämfört med
            den gamla politiken.
          </note>
          <note type="speaker">
            Anf. 72 TOMMY WAIDELICH (S) replik:
          </note>
          <note>
            Herr talman! Ja, det återstår att se. Det viktigaste är att vi
            har ett skattesystem som främjar tillväxt, jobb och rättvisa.
            Vi kommer att återkomma till vår del här.
          </note>
          <note>
            Det jag kan känna ibland är att det inte finns så mycket fantasi
            på den borgerliga kanten. Det är ständigt samma skatteförslag
            som kommer fram och som ska lösa alla problem. Det är också något
            som ekonomerna ifrågasätter, om det verkligen är lösningen på
            alla problem. Och har de här olika jobbskatteavdragen och annat
            verkligen varit något som har lett till ett ökat arbetskraftsutbud?
          </note>
          <note>
            Men sedan kan man diskutera skatter utifrån andra utgångspunkter,
            till exempel när det gäller fördelningspolitik och annat, men
            det kan vi återkomma till.
          </note>
          <note>
            Vad beträffar pensionsöverenskommelsen gör vi nu en översyn av
            den. Exakt vad vi kommer att landa i när det gäller broms och
            annat får vi återkomma till.
          </note>
          <note type="speaker">
            Anf. 73 ANNIE JOHANSSON (C) replik:
          </note>
          <note>
            Herr talman! Jag vill också börja med att hälsa Tommy Waidelich
            välkommen som ekonomisk-politisk talesperson. Jag ser fram emot
            många intressanta debatter och dueller framöver.
          </note>
          <note>
            Men det jag också ser fram emot är faktiskt några svar från socialdemokratin
            angående den framtida ekonomiska politiken. Jag vet att det kan
            vara upprepade frågor i den här första debatten, men vi vill också
            ha några besked om den ekonomiska politiken. De svar som har getts
            hittills har mest ökat min förvirring kring vad Socialdemokraterna
            vill göra. Vad vill man med förmögenhetsskatten och med skattesänkningarna
            för låg- och medelinkomsttagare? Vad vill man med fastighetsskatten
            och med RUT och ROT? Hur ser man på valfrihet för arbetstagare
            inom välfärden, så att de får fler arbetsgivare att välja mellan?
          </note>
          <note>
            Den politik som Håkan Juholt visade upp i Agenda i söndags andades
            både damm och historia och var i allt väsentligt en upprepning
            av de åtgärder som Socialdemokraterna fick underkända av väljarna
            i valet. Här har jag uppfattat en något annorlunda och mer pragmatisk
            linje från Tommy Waidelich. Waidelich och Juholt tycks också ha
            olika syn på vad det svenska skattesystemet syftar till. Waidelich
            talar om att det ska främja tillväxt och företagande, och Håkan
            Juholt framhåller välfärdens finansiering och omfördelning som
            de främsta ändamålen. Men det gemensamma budskapet tycks vara
            att Socialdemokraterna vill investera i framtiden. Det säger man.
            Men vad innebär det rent konkret, och vad innebär det för skattebetalarna?
          </note>
          <note>
            I valrörelsen såg vi vad Socialdemokraternas storskaliga satsning
            och återställare i bidragssystemen de facto betydde, nämligen
            skattehöjningar för breda grupper av löntagare. Är det vad som
            väntar även denna gång, Tommy Waidelich? Vilka är Waidelich ingångar
            i detta? Är det damm och historia som gäller framöver?
          </note>
          <note type="speaker">
            Anf. 74 TOMMY WAIDELICH (S) replik:
          </note>
          <note>
            Herr talman! Ja, då är vi där igen, i skatterna. Skattepolitiken
            ska inte avgöras nu. Det är en fråga som kommer i höstbudgeten.
            Vi kommer att ge besked. Ni har också aviserat era förändringar,
            men ni kommer också att ge slutgiltigt besked i höst.
          </note>
          <note>
            Vad beträffar spekulationer om mig och Juholt kan jag bara säga
            en sak. Den som tror att vi inte kommer att bli överens kommer
            att bli besviken. För vi gör det här tillsammans, och vi gör också
            det här tillsammans inom hela mitt parti. Vi ser över vår skattepolitik.
            Vi kommer att leverera besked när besked behöver levereras, och
            vi kommer att leverera ett heltäckande skattesystem, en modell,
            inför nästa val.
          </note>
          <note>
            Problemet för er är att ni bara har samma politik. Ni kommer
            fram med samma förslag gång efter annan. Och era skattesänkningar
            är lösningarna på alla problem.
          </note>
          <note>
            Jag har försökt ge besked om några av våra inriktningar här i
            dag. Det handlar om investeringar i utbildning och om att se till
            att de som i dag är arbetslösa kan ta de jobb som finns och de
            jobb som kommer. Vi kommer att konkretisera det här i vår vårmotion.
          </note>
          <note>
            Men jag tycker att ni på er sida saknar konkreta åtgärder till
            exempel när det gäller att klara missmatchningen. Vad är ditt
            svar på den stora frågan om det som håller på att riskera vår
            tillväxt framöver, missmatchningen, att vi har flera hundratusen
            arbetslösa samtidigt som sju av tio företag har svårt att rekrytera?
            Vad är er lösning på det?
          </note>
          <note type="speaker">
            Anf. 75 ANNIE JOHANSSON (C) replik:
          </note>
          <note>
            Herr talman! Just det kommer jag att ta upp i mitt huvudanförande,
            för det är av största vikt att vi nu ser till att fler jobb skapas,
            så att människor som befinner sig långt från arbetsmarknaden har
            en möjlighet att komma i arbete och känna stolthet över egen försörjning.
          </note>
          <note>
            Det finns också två andra viktiga reformer som gynnar både småföretagande
            och jobb. Det ena är halverad restaurangmoms som är en angelägen
            centerfråga, och det andra är RUT-avdraget, som vi har haft i
            Sverige sedan 2007.
          </note>
          <note>
            Det är politiska jobbreformer som socialdemokratin fördömer,
            avvisar och stundtals både förlöjligar och svartmålar. Inom de
            hushållsnära tjänsterna jobbar i dag drygt 11 000 människor, och
            lejonparten av dem har kommit direkt från arbetslöshet. De har
            också gjort en svart sektor vit.
          </note>
          <note>
            Jag måste ändå fråga Tommy Waidelich, när vi pratar jobb och
            jobb för fler: En halverad restaurangmoms och RUT- och ROT-avdrag
            vad är det gamla arbetarpartiets åsikt om dessa jobbskapande reformer?
            Menar verkligen Socialdemokraterna att vi har råd att säga nej
            till fler jobb och därmed säga nej till dessa reformer?
          </note>
          <note type="speaker">
            Anf. 76 TOMMY WAIDELICH (S) replik:
          </note>
          <note>
            Herr talman! Vi tror att det är bra med hushållsnära tjänster.
            Sedan är frågan hur vi ska stödja det. Det finns mycket som tyder
            på att det är väldigt dyra subventioner. Det finns också tecken
            som tyder på att det har lett till prisökningar. Låt oss se på
            det!
          </note>
          <note>
            Men jag tror inte att det är lösningen på vårt stora problem
            i dag, nämligen att vi har flera hundratusen arbetslösa. Vi måste
            se till att stimulera företagsklimatet, så att vi kan få nya jobb.
            Men det finns faktiskt en massa lediga jobb som företagare försöker
            rekrytera till, men de hittar inte arbetskraft. Den matchningen
            måste också fungera.
          </note>
          <note>
            Vi ser också att det i framtiden kommer att komma många lediga
            jobb, inte minst inom välfärden. Där måste vi förbereda oss för
            framtiden, så att dagens unga och de som är arbetslösa i dag kan
            ta de nya jobben. Där tycker jag att ni saknar politik. Ni saknar
            efterkrispolitik.
          </note>
          <note type="speaker">
            Anf. 77 JOHNNY SKALIN (SD) replik:
          </note>
          <note>
            Herr talman! Jag vill börja med att hälsa Socialdemokraternas
            ekonomisk-politiska talesman Tommy Waidelich välkommen till finansutskottet.
          </note>
          <note>
            Det ska bli intressant att se vad den nya ledningen för Socialdemokraterna
            både kan och vill åstadkomma. Vi kan konstatera att vi tillsammans
            redan har lyckats komma överens i ett antal betydelsefulla frågor,
            inte minst vad gäller stoppet av de statliga utförsäljningarna.
            Vi har gemensamma mål, inte minst vad gäller att stärka välfärden.
          </note>
          <note>
            Dess värre har vi dock, märkligt nog, ännu inte fått med oss
            Socialdemokraterna i fråga om att stärka a-kassan eller att förhindra
            utförsäkringar av uppenbart sjuka människor. Vi bör också ta ett
            gemensamt grepp i andra välfärdsfrågor. Det handlar om att återreglera
            järnvägen, att genomföra satsningar på småföretagen och att öka
            sysselsättningen.
          </note>
          <note>
            Jag skulle därför härmed vilja bjuda in Waidelich till öppna
            samtal och diskussion kring dessa frågor. Genom en samlad opposition
            kan man ju tvinga regeringen att backa. Kan vi räkna med Socialdemokraterna?
          </note>
          <note type="speaker">
            Anf. 78 TOMMY WAIDELICH (S) replik:
          </note>
          <note>
            Herr talman! Alla kan räkna med Socialdemokraterna. Sveriges
            medborgare kan räkna med att vi kommer att utgå från samhällsproblemen
            här och nu. Vi kommer att fokusera på det som behöver göras i
            Sverige.
          </note>
          <note>
            Hur kan vi se till att fler kan komma i jobb och att de som är
            arbetslösa kan ta de jobb som finns? Hur ska vi bekämpa barnfattigdom?
            Hur ska vi minska klyftorna? Hur ska vi se till att de som är
            sjuka inte utförsäkras från sjukförsäkringen? Vi har över 40 000
            utförsäkrade. Det tyder på att vi snart kommer upp i 70 000 om
            den här utvecklingen får fortsätta. Där gör inte de senaste förändringarna
            från regeringen någonting, så det finns mycket som vi kommer att
            fokusera på.
          </note>
          <note>
            En sak är säker. De som vill bekämpa orättvisor kan räkna med
            Socialdemokraterna.
          </note>
          <note type="speaker">
            Anf. 79 JOHNNY SKALIN (SD) replik:
          </note>
          <note>
            Herr talman! Jag kan konstatera att vi står nära Socialdemokraterna
            i stora och viktiga frågor när det gäller att stärka välfärden,
            att göra någonting åt barnfattigdomen och att stärka sysselsättningen.
          </note>
          <note>
            Jag har däremot fortfarande inte fått något svar på frågan om
            vi kan räkna med Socialdemokraterna i denna fråga. Kan vi inleda
            någon form av samarbete, så att vi tillsammans, innan frågorna
            kommer upp i utskotten, kommer överens, så att vi kan driva igenom
            de här viktiga frågorna i den här kammaren?
          </note>
          <note type="speaker">
            Anf. 80 TOMMY WAIDELICH (S) replik:
          </note>
          <note>
            Herr talman! Vi hade inför det här valet ett samarbete med Miljöpartiet
            och Vänsterpartiet. Vi kom efter valet överens om att vi skulle
            gå fram var och en för sig. Och vi i Socialdemokraterna kommer
            också att gå fram själva och formulera vår politik.
          </note>
          <note>
            En del handlar om omprövning. En del handlar om att utveckla
            det som vi redan har presenterat. Vi kommer inom några veckor
            att presentera vårt förslag till vårmotion, det som är alternativet
            till den vårproposition som vi diskuterar i dag. Och den kommer
            att ha fokus på att vi ska se till att vi kan komma åt det stora
            problem som vi brottas med i dag, nämligen missmatchningen på
            arbetsmarknaden.
          </note>
          <note type="speaker">
            Anf. 81 ULLA ANDERSSON (V) replik:
          </note>
          <note>
            Herr talman! Varmt välkommen, Tommy, till den ekonomiska debatten!
            Jag hoppas bara att du inte har kommit till betonghäckarnas paradis.
            Det verkade så ett tag här. Jag vill också sända ett stort tack
            till Thomas Östros för ett gediget politiskt arbete och ett gott
            samarbete. Jag är djupt imponerad av hans politiska förmåga, kompetens
            och analytiska anslag. Jag tror säkert att vi kommer att kunna
            fortsätta jobba ihop, och jag hoppas att det också ska gälla Tommy.
          </note>
          <note>
            Det är klart att vi är många som är rätt nyfikna på vad som nu
            ska hända i den ekonomiska politiken. Om vi tittar på regeringens
            olika förslag kan vi se att välfärden inte är prioriterad. Vi
            ser hur barngrupperna på fritis blir allt större. En anställd
            har i dag ansvar för 21 barn. Vi ser också hur barngrupperna i
            förskolan blir allt större. 20 procent av alla barn går i grupper
            som är större än 21 barn.
          </note>
          <note>
            Vi ser också hur man har skurit ned på antalet anställda i sjukvård
            och äldreomsorg, och man skulle lätt kunna finansiera en återanställning
            av alla dessa med förslaget om sänkt restaurangmoms.
          </note>
          <note>
            Vi ser också hur antalet kommuner som erbjuder barnomsorg på
            obekväm arbetstid faktiskt minskar, och vi ser hur inkomstskillnaderna
            mellan kvinnor och män har ökat under de tidigare fem åren med
            ungefär 10 000 kronor per år. Det femte steget i jobbskatteavdraget
            har inte precis någon bättre inkomstfördelning: 62 procent beräknas
            gå till män och 38 procent till kvinnor. Regeringen skriver kallt
            att inkomstskillnaderna kommer att öka.
          </note>
          <note>
            Tommy, vi ser nu alla dessa brister i välfärden, och både du
            och jag är överens om att skatter egentligen ska finansiera välfärden
            det är så man ska se på skatter och jag undrar nu: Hur reagerar
            du på den här utvecklingen, och vad kommer socialdemokratins svar
            på detta att vara? Det går ju inte att fortsätta sänka skatter
            och tro att man kan fortsätta öka utgifterna.
          </note>
          <note type="speaker">
            Anf. 82 TOMMY WAIDELICH (S) replik:
          </note>
          <note>
            Herr talman! Vi ser heller inget behov av att vare sig kraftigt
            höja eller kraftigt sänka skatterna. Vi kan tänka oss justering
            av skatter men inga kraftiga förändringar. Det finns nu ett växande
            reformutrymme i statens budget redan i år men framför allt nästa
            år. Det reformutrymmet vill vi använda för att investera för framtiden.
            Där är det första fokuset på jobben och inte minst på att klara
            missmatchningen och se till att de som är arbetslösa i dag faktiskt
            kan ta de jobb som finns.
          </note>
          <note>
            Det handlar också om en bredare arbetslinje. Där handlar det
            inte minst om kvinnornas ställning på arbetsmarknaden, som ju
            du, Ulla, tar upp. En del i arbetslinjen är ju att få möjlighet
            att jobba heltid. Det är fler arbetade timmar, fler jobb och förstärkt
            arbetslinje, och det stärker också kvinnornas ställning på arbetsmarknaden.
            Jag är lite oroad över de signaler som nu kommer från borgerliga
            politiker om att man behöver sänka ingångslönerna, och det kan
            vi ju ta upp i replikskiftet.
          </note>
          <note type="speaker">
            Anf. 83 ULLA ANDERSSON (V) replik:
          </note>
          <note>
            Herr talman! Detta skulle jag självklart ha tagit upp. Anders
            Borg kräver att ingångslönerna i kommunsektorn ska sänkas, och
            ingångslönen är 16 070 kronor. Det visar rätt tydligt vilka politiska
            värderingar som är gällande i den ekonomiska politiken.
          </note>
          <note>
            Jag vill ändå gå vidare för att få tydligare svar. Jag förstår
            att det kan vara svårt. Du, Tommy, hänvisar till ett reformutrymme.
            Visst är reformutrymmet rätt stort, men vi vet samtidigt att vi
            har hög arbetslöshet och behöver öka sysselsättningen. Vi behöver
            få fler i såväl utbildning som arbetsmarknadspolitiska insatser,
            men vi ser stora brister inom välfärden.
          </note>
          <note>
            Om man menar allvar med att öka antalet anställda i välfärden,
            att minska barngruppernas storlek, att de äldre ska få bättre
            omsorg och att vi kvinnor också kan få bättre möjligheter att
            gå ut på arbetsmarknaden genom att vi har barnomsorg på obekväm
            arbetstid blir jag lite fundersam till om reformutrymmet ska räcka,
            alltså med de utgångspunkter som jag nu har tagit upp.
          </note>
          <note type="speaker">
            Anf. 84 TOMMY WAIDELICH (S) replik:
          </note>
          <note>
            Herr talman! Detta är något som vi får diskutera, inte minst
            i höst. I vårmotionen kommer vi inte att kunna föreslå så många
            reformer. Vårt fokus just nu är på att klara en dåligt fungerande
            arbetsmarknad, där det finns många arbetslösa samtidigt som företag
            har svårt att rekrytera. Det kommer att vara vårt första fokus.
            Det är bra för tillväxten, och det är också ökade skatteintäkter
            som vi kan använda till att förbättra välfärden.
          </note>
          <note type="speaker">
            Anf. 85 ANDERS SELLSTRÖM (KD) replik:
          </note>
          <note>
            Herr talman! Jag ska också börja med att välkomna dig, Tommy,
            till den ekonomiska debatten och till finansutskottet. Trevligt!
          </note>
          <note>
            Min replik har överskriften Finn fem fel. Som gammal musiker
            kommer jag i kontakt med en del musikaliska begåvningar av varierande
            grad. Bland de band jag känner till från mina hemtrakter finns
            det faktiskt ett som heter Finn fem fel, men de har bara tre medlemmar,
            och redan där spricker det.
          </note>
          <note>
            Jag kan inte låta bli att osökt komma in på socialdemokratisk
            politik. En viss repetition får du tåla en sådan här dag. När
            jag jämför dig, Tommy Waidelich, med din partiledare Håkan Juholt
            och tittar på de signaler som kommer ut ser jag en massa fel som
            uppstår. Jag hänger inte riktigt med. Jag tänkte att du nu kunde
            vara riktigt tydlig, nu när du har fått chans att tänka till några
            gånger.
          </note>
          <note>
            Den uppenbaraste skillnaden är ju mustaschen. Det kan vi konstatera
            på en gång. Men hur är det med förmögenhetsskatten är du fortfarande
            emot, eller är det Håkan Juholts linje som gäller? RUT-avdraget
            är du fortfarande för det, eller är det Håkan Juholts linje som
            gäller? Hur är det med fastighetsskatten är det Håkan Juholts
            linje som gäller, alltså att man ska föra in den på banan igen,
            eller kommer du att sätta klackarna i marken för att förhindra
            det?
          </note>
          <note>
            Så har vi skattesänkningar kontra skattehöjningar. Är din linje
            att varken det ena eller det andra ska ske, eller gör du nu som
            Juholt signalerar och går på det femte jobbskatteavdraget?
          </note>
          <note>
            Detta är några funderingar som jag tänkte att du skulle vara
            jättetydlig med i detta fall.
          </note>
          <note type="speaker">
            Anf. 86 TOMMY WAIDELICH (S) replik:
          </note>
          <note>
            Herr talman! Jag har inte varit tydlig, och inte Håkan heller
            det är kanske därför det blir så mycket spekulationer för vi gör
            ju en översyn. Det är inte konstigare än så. Vi är två medlemmar
            i ett stort parti. Vi gör detta i hela partiet. Vi kommer att
            leverera besked. Var inte orolig. Det kommer att vara en gemensam
            politik som alla ställer upp på. Spekulerandet blir lite löjligt
            faktiskt.
          </note>
          <note>
            Vi kommer att ge besked i höst om skatterna för nästa år, och
            vi kommer att ge besked i vår breda skatteöversyn. Jag tycker
            dock att det finns viktigare saker att diskutera än var vi kommer
            att landa i den ena eller andra frågan. Det finns faktiskt problem
            här och nu.
          </note>
          <note>
            Dig du som är kristdemokrat och alltid har värnat om de sjuka
            vill jag fråga: Är du nöjd med de senaste regelförändringarna
            när det gäller sjukförsäkringen? Är du nöjd med att över 40 000
            har utförsäkrats? Det finns risk för att det blir uppemot 70 000.
            Tror du att de regler som ni nu har förändrat kommer att få stopp
            på utförsäkringarna?
          </note>
          <note type="speaker">
            Anf. 87 ANDERS SELLSTRÖM (KD) replik:
          </note>
          <note>
            Herr talman! Det är beklagligt. Jag konstaterar än en gång att
            Finn fem fel kommer att kvarstå ett tag till.
          </note>
          <note>
            Det är beklagligt att du, Tommy Waidelich, ger dig på en politik
            utan att ha någon politik alls i bagaget. Det är ett märkligt
            sätt att agera. När du stöter på en politik som är framlagd är
            det lätt att säga så, men du hukar själv bakom barrikaderna för
            att inte stå till svars för den politik som du vill föra.
          </note>
          <note>
            Du var inne på detta med reporäntan. Räntorna stiger. Vi har
            en låg tillväxt, sade du i ditt tal. Men när ert parti lämnade
            makten 2006 var reporäntan 2 ½ procent. I dag är den 1 ½ procent.
            Det kan ju inte vara det som du är orolig för.
          </note>
          <note>
            Missmatchningen ska vi minimera allt vad vi kan. Det håller jag
            med om. Men det är inte så att vi har en tillväxt som är katastrofal
            tvärtom är den tämligen hög i de prognoser som har tagits fram.
            Internationellt är den oerhört hög. Det ska den fortsätta vara.
            Vi kanske kan förbättra den ytterligare.
          </note>
          <note>
            Angående sjukförsäkringen vill jag säga att det i mångt och mycket
            är vi kristdemokrater som har legat bakom de förändringar som
            vi nu har fått igenom och som ska minska riskerna för att människor
            kommer i kläm. Det är jätteviktigt.
          </note>
          <note type="speaker">
            Anf. 88 TOMMY WAIDELICH (S) replik:
          </note>
          <note>
            Herr talman! Tyvärr kommer man av allt att döma inte att lyckas,
            men det kan vi återkomma till.
          </note>
          <note>
            Ja, räntorna är på väg uppåt, men risken är att ränteökningarna
            späds på av att arbetsmarknaden inte fungerar och av att vi har
            obalanser med ökade pris- och lönespiraler. Det är det som vi
            är oroliga för. Ni kan komma med skattesänkningar på några hundra
            kronor i månaden, men för en person som har 1 miljon i lån blir
            skattesänkningen uppäten med en gång även om man får den högsta
            skattesänkning som ni vill genomföra. Det finns en hel del att
            fundera på där när det gäller effekten av räntor och annat.
          </note>
          <note>
            I detta sista replikskifte vill jag tacka alla som har hälsat
            mig välkommen. Jag ser fram emot fler debatter med er.
          </note>
          <note type="speaker">
            Anf. 89 MIKAELA VALTERSSON (MP):
          </note>
          <note>
            Herr talman! Vi diskuterar i dag en regeringspolitik som verkar
            vara osedvanligt tom på nya idéer. Det enda nya i dagens budgetdebatt
            verkar vara Tommy Waidelich.
          </note>
          <note>
            Herr talman! Politik handlar om att leva tillsammans. Sveriges
            finansminister har i dag talat om att det går bra för svensk ekonomi
            och att han känner sig nöjd. Det finns mycket som går åt rätt
            håll. Sysselsättningsgraden stiger och arbetslösheten sjunker,
            och det är någonting bra.
          </note>
          <note>
            Om Anders Borg i stället skulle ta pendeltåget ut till någon
            av Stockholms förorter och besöka en arbetslös ensamstående mamma
            som inte har möjlighet att låta sin dotter spela fotboll för att
            hon måste prioritera mat framför fotbollsskor skulle han se ett
            annat Sverige.
          </note>
          <note>
            Anders Borg kunde i stället ta tåget till Göteborg och hälsa
            på Rabije Zogaj. Hon har en obotlig neurologisk sjukdom, har svårt
            att tala och kan inte gå utan stöd. Trots att hennes läkare säger
            att hon är för sjuk för att arbeta sparkas hon ut från sjukförsäkringen
            samtidigt som hon är för sjuk för att skrivas in på Arbetsförmedlingen.
            Nu är hennes sparpengar slut. Det är ett annat Sverige.
          </note>
          <note>
            Om Anders Borg tar regeringsplanet till Bangladesh kan han besöka
            bönderna som bor på de låglänta markerna som nu bokstavligen försvinner
            i havet som resultat av vår livsstil. Det är en annan verklighet.
          </note>
          <note>
            Många har fått det bättre av skattesänkningar, sänkt fastighetsskatt
            och lägre räntor på bolånen. Men även den som är frisk och har
            ett jobb att gå till efter morgonkaffet mår inte bättre av att
            andra lever på existensminimum. De beslut som fattas i dag påverkar
            människor nu och i framtiden. Vi måste kunna lyfta blicken och
            se vilka val vi gör som påverkar människor.
          </note>
          <note>
            Herr talman! Jag har under våren rest runt i landet och träffat
            väldigt många kloka miljöpartister för att diskutera ekonomisk
            politik. Ett budskap jag har fått från dem är att inte blunda
            för de utmaningar som världen står inför. Det budskapet tål att
            upprepas här i kammaren.
          </note>
          <note>
            Min och Miljöpartiets vision för Sverige är ett hållbart, rättvist
            och öppet Sverige, ett Sverige där kreativitet flödar och där
            medmänsklighet är utgångspunkten. Det är ett land där vi har tid
            för både varandra och oss själva.
          </note>
          <note>
            Sverige och världen står inför avgörande utmaningar. Skenande
            koldioxidutsläpp, förstörda ekosystem, miljögifter i mat och leksaker
            är några exempel på saker vi behöver lösa här och nu. Då duger
            det inte att fortsätta på samma sätt som de senaste hundra åren.
          </note>
          <note>
            Alla vet detta, och de flesta är genuint bekymrade. Men det saknas
            i dag en tydlig politisk strategi för att lösa problemen. Vi kan
            välja. Antingen kan vi vänta på att någon annan löser våra problem,
            eller så kan vi välja att se möjligheterna i utmaningarna. Vi
            kan modernisera Sverige och skapa ett land som driver utvecklingen
            framåt.
          </note>
          <note>
            Herr talman! Läget är långtifrån hopplöst. Vi har kunskap, teknik
            och nya lösningar. Det enda som saknas är politiskt mod och ledarskap.
            Embryon till en grön hållbar ekonomisk utveckling växer i dag
            fram i snabb takt. Det skapas hundratusentals nya jobb inom den
            gröna delen av den globala ekonomin. Aldrig tidigare har det forskats
            så mycket eller skapats så många nya patent inom förnybar energi.
          </note>
          <note>
            När jag besöker moderna företag och kommuner möts jag inte av
            missmod. Det finns ett stort engagemang och en tro på att vi kan
            lösa miljö- och klimatproblemen. Men det de saknar är ett nationellt
            ledarskap, någon som säger: Vi fixar detta tillsammans.
          </note>
          <note>
            Men allt är inte bra. Fortfarande fattas det beslut om nya subventioner
            för ohållbar energiproduktion med kol och olja. Nya konflikter
            skapas ständigt om de sista dropparna av ohållbar olja. Nu hotas
            den sista orörda vildmarken i Arktis när törsten efter olja tar
            sig allt bisarrare uttryck.
          </note>
          <note>
            Herr talman! Finansministern talade i sitt anförande om utvecklingen
            i Kina. I Kinas senaste femårsplan ifrågasätter man till och med
            där sin egen ekonomiska utveckling. Man väljer att växla ned tillväxttakten
            och investera i en hållbar utveckling. Det borde vara en väckarklocka.
            För mig är utgångspunkten självklar. Vi måste skapa en långsiktigt
            hållbar ekonomi.
          </note>
          <note>
            Herr talman! Ett samhälle med växande klyftor är inte ett grönt
            samhälle. Jag kan inte vara stolt när antalet barn i fattiga familjer
            ökar. Jag kan inte vara stolt när man medvetet sparkar ut sjuka
            människor ur sjukförsäkringen. Jag kan inte vara stolt när unga
            människor inte får en chans att visa vad de går för på arbetsmarknaden.
          </note>
          <note>
            Människor måste få möjlighet att försörja sig själva men också
            en möjlighet att leva på sina löner. Det krävs en aktiv arbetsmarknadspolitik
            där man matchar arbetstagare med arbetsgivare. Det krävs ett dynamiskt
            näringsliv där det skapas arbetstillfällen. Men det krävs också
            fungerande trygghetssystem när människor inte kan arbeta. I dag
            har vi inte det.
          </note>
          <note>
            Vi har en sjukförsäkring som utförsäkrar sjuka människor. Vi
            har en arbetslöshetsförsäkring som bara gäller för en del av dem
            som arbetar. Det är ovärdigt ett välfärdsland som Sverige. Men
            det är också ineffektivt och oekonomiskt.
          </note>
          <note>
            Det är nämligen så att människor som oroar sig för sin försörjning
            eller för att bli sjuka presterar sämre. Nästan hälften av dem
            som har blivit utsparkade från sjukförsäkringen återvänder dit
            igen efter tre månader hos Arbetsförmedlingen. Det betyder att
            tiotusentals människor under förra året tvingades ut på arbetsmarknaden
            och till Arbetsförmedlingen trots att de helt uppenbart var sjuka.
          </note>
          <note>
            Efter flera års debatt och kritik har regeringen nu föreslagit
            en regel som anger: Om det vore oskäligt på grund av sjukdom att
            en person lämnar sjukförsäkringen, så ska han eller hon stanna
            i sjukförsäkringen. Regeringen har alltså efter fem års regerande
            insett att sjukförsäkringen kanske ska finnas till för dem som
            är sjuka. Vem vet, om ytterligare fem år kanske man kommer på
            att arbetslöshetsförsäkringen ska finnas till för dem som är arbetslösa.
          </note>
          <note>
            Nu ska det bli mer av individuella prövningar. Ursäkta oss som
            tycker att det är alldeles självklart att man måste bedöma individuellt
            om en människa är sjuk eller inte! Är det någonting som ni behövde
            några år på er för att komma på?
          </note>
          <note>
            Herr talman! Vi i Miljöpartiet tror på människor. Vi tror att
            människor vill arbeta och utvecklas om de får chansen. Människan
            är inte i grunden lat och egoistisk. Det är inte genom att straffa
            sjuka och arbetslösa som vi skapar ett mer sammanhållet, dynamiskt
            eller öppet Sverige. Det ska vara ett samhälle där vi kan leva
            tillsammans och inte bara bredvid varandra.
          </note>
          <note>
            Det finns ingen anledning att vänta till nästa år för att göra
            de förändringar som krävs av en misslyckad politik i sjukförsäkringen.
            Vi kräver ett moratorium med ett stopp för fortsatta utförsäkringar
            från och med nu. Det kommer vi att lägga fram förslag om i vår
            budgetmotion om ett par veckor.
          </note>
          <note>
            Herr talman! Sverigedemokraterna har verkligen fel. När människor
            flyttar till Sverige blir det inte färre jobb för dem som redan
            bor här. Ekonomin fungerar inte så. Det finns inte en konstant
            mängd jobb som vi ska dela på. Det är tvärtom. När människor kommer
            hit skapas det nya jobb.
          </note>
          <note>
            Det är genom influenser från andra länder och andra kulturer
            och genom att vi får nya erfarenheter och ny kunskap som utveckling
            sker. Sverige skulle inte vara Sverige utan påverkan från andra
            länder och kulturer. Där människor möts uppstår nya idéer.
          </note>
          <note>
            I Sveriges riksdag finns det en mycket stor samsyn om det positiva
            med migration och mer öppna gränser. Det är bra och gör mig väldigt
            stolt. Miljöpartiet har också gjort en politisk uppgörelse med
            regeringen om ett mer öppet Sverige där vi underlättar för människor
            att komma hit. Vi har gjort det för att det är vår övertygelse
            att öppna länder, öppna kulturer och öppna samhällen fungerar
            bättre.
          </note>
          <note>
            Sverige växer och utvecklas när vi vågar vara ett öppet land.
            För hundra år sedan var Sverige ett underutvecklat och fattigt
            land, men genom öppna gränser för handel, ekonomiskt utbyte och
            migration har Sverige blivit ett rikt land.
          </note>
          <note>
            Utan den stora migrationen till och från Sverige hade företag
            som Cloetta, Felix, Findus, Modo, Göta kanal, Höganäs, Perstorp,
            Handelsbanken, Bonnier eller Sparbanken, för att nämna några,
            inte funnits.
          </note>
          <note>
            Forskning visar också att handeln ökar kraftigt när migrationsströmmar
            ökar. Det är först när vi lär känna varandra och börjar lita på
            varandra som vi börjar handla med varandra.
          </note>
          <note>
            Herr talman! Konsten att leva tillsammans är inte enkel. Den
            kräver politiskt mod. Det måste löna sig på kort sikt att tänka
            långsiktigt.
          </note>
          <note>
            Vi kan inte ha ett ekonomiskt system där det är biligare att
            smutsa ned framtiden än att göra klimatsmarta investeringar.
          </note>
          <note>
            Vi kan inte ha en arbetsmarknad där den största hjälten är den
            som sliter ut sig innan 25 års ålder.
          </note>
          <note>
            Vi kan inte ha en global ekonomi som gör det mer lönsamt att
            flytta runt pengar än att investera dem i att utrota fattigdom.
          </note>
          <note>
            Det behövs ett alternativ som tänker längre än näsan räcker,
            ett alternativ som handlar om att leva tillsammans.
          </note>
          <note>
            I detta anförande instämde Stina Bergström, Jonas Eriksson, Mehmet
            Kaplan och Lise Nordin (alla MP).
          </note>
          <note type="speaker">
            Anf. 90 Finansminister ANDERS BORG (M) replik:
          </note>
          <note>
            Herr talman! I dag har regeringen presenterat över tio olika
            nya förslag om jobbskatteavdrag, expertskatt, pensionärer, alkohol
            och tobak, 3:12 och miljöbilar för att nämna några.
          </note>
          <note>
            I budgetpropositionen kommer vi att gå vidare med satsningar
            på utbildning och kunskap självklart. Vi kommer att klara av viktiga
            insatser på vårdsidan. Vi kommer att göra en lång rad förstärkningar.
            Det här är en offensiv reformregering.
          </note>
          <note>
            Mikaela Valtersson säger: Här händer inget nytt. Men samtidigt
            finns det inte ens tio gemensamma besked åtminstone kan man känna
            en stor osäkerhet kring det från det rödgröna alternativet.
          </note>
          <note>
            Här finns skiljelinjerna. Vi är ett alternativ med en reformregering.
            Vi vill gärna samarbeta; vi är en samarbetsregering.
          </note>
          <note>
            Det finns en öppenhet hos Miljöpartiet för alternativ i vård
            och omsorg som vi uppskattar, och det finns en enighet om restaurangmomsen.
            Men låt oss konstatera att Miljöpartiet vill möta utmaningarna
            genom att också lägga spärrar och hinder. Den största utmaningen
            för Sverige är fler i arbete, full sysselsättning och att få ned
            arbetslösheten fler i arbete och fler arbetade timmar.
          </note>
          <note>
            Då blir det så med Miljöpartiets politik att man sitter fast
            i betongen. Då är det kraftiga skattehöjningar och mindre av jobbskatteavdrag;
            det är ett hinder. Då är det mer av friår; det är en spärr. Då
            är det mer av bidragsberoende; det är en mur. Där är Miljöpartiet
            ett betongparti som inte vill se att människor måste komma i arbete.
          </note>
          <note>
            Vi måste få till en omprövning i synen på arbete. Arbete är en
            gåva till samhället och en möjlighet för människor att förverkliga
            sig själva. Så länge Miljöpartiet inte kan ompröva sin syn på
            arbetslinjen sitter man fast i ett rödgrönt betongalternativ.
          </note>
          <note type="speaker">
            Anf. 91 MIKAELA VALTERSSON (MP) replik:
          </note>
          <note>
            Herr talman! Jag kan informera dig, finansminister Borg om du
            de senaste månaderna inte hunnit läsa tidningarna om att vi inte
            längre har ett rödgrönt samarbete.
          </note>
          <note>
            Jag vet inte om du blandade ihop replikerna och om det sagda
            var tänkt för en annan person. Det är nästan så att man börjar
            skratta när det sägs att Miljöpartiet är ett betongparti. Det
            var, som sagt, kanske fel replik.
          </note>
          <note>
            Det som är viktigt är att man har ett antal olika verktyg för
            att komma till rätta med den arbetslöshet vi ser och för att kunna
            öka sysselsättningen. Då måste man se brett på det.
          </note>
          <note>
            Ni har ett verktyg som ni prövat i nu snart fem år: jobbskatteavdrag.
            Ärligt talat tror jag att det har haft en del effekter. Jag tror
            att det har en del utbudseffekter och att det ökar incitamentet
            för människor att söka jobb.
          </note>
          <note>
            Men nu måste vi också satsa krutet på att skapa nya jobb. Vi
            måste satsa på en bredare verktygslåda som innehåller utbildningssatsningar
            och satsningar på att ställa om samhället till ett mer hållbart
            samhälle med investeringar på den nivå som krävs för att nå miljömålen
            investeringar i infrastruktur, förnybar energi och bostadssektorn
            och som också kan ge arbetstillfällen.
          </note>
          <note>
            Vi måste satsa på jobb i välfärden i skola, vård och omsorg och
            vi måste satsa på företagen så att de kan växa och så att man
            kan utveckla nya företag och våga anställa. Genom en mer komplett
            verktygslåda kan man, tror jag, nå långt fler och viktigare resultat
            än genom att bara sänka skatten för dem som redan har det rätt
            okej.
          </note>
          <note type="speaker">
            Anf. 92 Finansminister ANDERS BORG (M) replik:
          </note>
          <note>
            Herr talman! Låt mig med stor tacksamhet betona att det gläder
            mig att Mikaela Valtersson så tydligt understryker att det inte
            finns något rödgrönt alternativ. Det finns inte ett gemensamt
            regeringsalternativ för de rödgröna. Det finns inte ens tio gemensamma
            förslag som man i dag står upp för.
          </note>
          <note>
            När det gäller en bred palett: Miljöpartiet gick till val på
            att återinföra förmögenhetsskatten. Man gick till val på att höja
            arbetsgivaravgifterna för unga. Man gick till val på att ta tillbaka
            jobbskatteavdrag, bygga ut bidragen och komplettera med friår.
            Det är en bred palett för att pressa ut folk från arbetsmarknaden,
            en bred palett för färre i arbete, en bred palett för färre arbetade
            timmar. Det är en arbetsfientlig politik.
          </note>
          <note>
            Miljöpartiet måste ompröva sin syn på arbete. Arbete är välståndets
            grund. Vi klarar ingen miljö utan fler i arbete och fler arbetade
            timmar.
          </note>
          <note type="speaker">
            Anf. 93 MIKAELA VALTERSSON (MP) replik:
          </note>
          <note>
            Herr talman! Vi gick till val på att sänka arbetsgivaravgifterna
            för mindre företag så att man har möjlighet att anställa fler.
          </note>
          <note>
            Vi gick till val på en kraftfull grön omställning som gör att
            vi kan nå en mer hållbar utveckling och minska koldioxidutsläppen
            samtidigt som vi skapar nya moderna hållbara jobb.
          </note>
          <note>
            Vi gick till val på att ha en stor utbildningssatsning där vi
            ser till att ungdomar i stället för att fastna i passivitet i
            era ungdomsgarantier faktiskt får en kvalitativ utbildning och
            har möjlighet att få nya jobb.
          </note>
          <note>
            Ett besked kan jag här ge som skiljer sig från vad vi rödgröna
            gick till val på: Från Miljöpartiets sida kommer vi inte att driva
            frågan om förmögenhetsskatt. Vi har hela tiden varit väldigt tveksamma
            till att återinföra den. Den kompromiss vi gjorde kommer vi inte
            att stå kvar vid.
          </note>
          <note>
            Med det sagt skulle jag också vilja säga att vi inte har ett
            organiserat rödgrönt samarbete. Men i en mängd frågor och en stor
            del av politiken har vi rödgröna samma syn. Jag tror att vi har
            samma syn på det dåliga i er sjukförsäkringspolitik och på att
            ni inte har en strategi för att nå ett mer hållbart samhälle.
          </note>
          <note type="speaker">
            Anf. 94 CARL B HAMILTON (FP) replik:
          </note>
          <note>
            Herr talman! Mikaela Valtersson var inne på samma tema som Tommy
            Waidelich, på det här med matchningen på arbetsmarknaden och att
            det skulle vara ett stort problem. Delvis är det ett problem beroende
            på den otroligt snabba uppgången i ekonomin. Efterfrågan på svenska
            exportprodukter har radikalt, snabbt, ökat från kvartal till kvartal.
            Det är klart att arbetsmarknaden inte hänger med där. Den är mer
            trög till sin funktion än varumarknaden.
          </note>
          <note>
            Jag tycker att både Tommy Waidelich och Mikaela Valtersson ska
            lägga märke till någonting som är mer grundläggande, nämligen
            att de företag som efterfrågar arbetskraft ofta efterfrågar kompetent
            arbetskraft utbildad arbetskraft, erfaren arbetskraft. Vad det
            svenska skolsystemet under Socialdemokraterna i decennier har
            levererat är emellertid motsatsen. Outbildade ungdomar som kommit
            ut på arbetsmarknaden har haft svårt att uppfylla de krav som
            ställts från företag och näringsliv och även från offentlig sektor.
          </note>
          <note>
            Så när ni, Tommy Waidelich och Mikaela Valtersson, klagar på
            den bristande matchningen måste ni också acceptera att ansvaret
            till stor del är ert genom att ni administrerat och utvecklat
            ett skolsystem, ett utbildningssystem, som inte kunnat leverera
            de personer som i dag skulle ha matchat efterfrågan. Detta är
            ett grundläggande och ett mycket stort problem som den här regeringen
            på bred front har attackerat. År 2011 är sannolikt det år då det,
            jämfört med år 1842, gjorts flest utbildningsreformer på alla
            nivåer, även beträffande lärarutbildningen.
          </note>
          <note>
            Slutligen när jag har 16 sekunder på mig ska jag ställa samma
            fråga som den jag ställde till Tommy Waidelich och som jag tycker
            att han gav ett väldigt otydligt och oroväckande svar på: Skulle
            Miljöpartiet ställa upp på att bevara den nuvarande pensionsreformen,
            inte riva upp den till exempel genom att överge bromsen?
          </note>
          <note type="speaker">
            Anf. 95 MIKAELA VALTERSSON (MP) replik:
          </note>
          <note>
            Herr talman! Jag tror att en hel del lärare i vårt land faktiskt
            blir lite upprörda när de hör om Carl B Hamiltons och Folkpartiets
            ofta väldigt negativa syn på skolan.
          </note>
          <note>
            Att säga att bara outbildade unga skulle ha levererats till samhället
            är en hemsk syn på den svenska skolan och på alla ungdomar som
            gått igenom skolan. Självklart har väldigt många en god kompetens.
            Sedan måste man komma till rätta med och satsa så att alla klarar
            sig. Men det är inte så att allt i den svenska skolan är dåligt.
            Det tycker jag är en tråkig syn.
          </note>
          <note>
            Jag måste ställa en motfråga. Ett av de stora problemen i dag
            är att väldigt många saknar en gymnasieutbildning. Man kan se
            att arbetslösheten sjunker i många grupper men inte i nämnda grupp.
            Där riskerar man att fastna i hög arbetslöshet och att inte komma
            in på arbetsmarknaden igen. Hur hjälper ett jobbskatteavdrag den
            gruppen? Hur ska de personerna genom ett jobbskatteavdrag få en
            bättre kompetens och få godkänt slutbetyg från gymnasiet? De frågorna
            skulle jag vilja ha svar på.
          </note>
          <note>
            När det gäller den konkreta frågan om pensionsreformen kan jag
            säga att vi i Miljöpartiet inte har något förslag om att riva
            upp pensionsreformen och att vi inte heller kommer att driva något
            sådant framöver. Vi har förslag om att skapa ett bättre trygghetssystem
            där ni väldigt mycket ställt till det. Det handlar då om sjukförsäkringen
            och a-kassan, om att skapa ett stabilt trygghetssystem där man
            inte faller mellan stolarna och slussas runt i systemet, där det
            finns en väg in för individen och där man vet att det finns en
            trygghet om man råkar drabbas av sjukdom eller bli av med sitt
            jobb. Det är så ett välfärdsland borde fungera.
          </note>
          <note type="speaker">
            Anf. 96 CARL B HAMILTON (FP) replik:
          </note>
          <note>
            Herr talman! Jag vill börja med att tacka Mikaela Valtersson
            för beskedet beträffande pensionsreformen. Det var ett tydligare
            och klarare besked än det Socialdemokraterna förmådde ge, och
            det var ett viktigt besked.
          </note>
          <note>
            Det har självklart inte bara levererats outbildade ungdomar ur
            den svenska skolan. Det hoppas jag verkligen att jag inte sade,
            för det menar jag definitivt inte. Vad vi nu gör för att bland
            annat bättre binda samman näringsliv och skola är att vidta ett
            antal åtgärder, till exempel lärlingsutbildningar. Det måste dock
            komma i mycket större volym, och det måste finnas mycket större
            lyhördhet från företagens sida att faktiskt gå in i dessa system.
            Där är vi alltså ingalunda färdiga.
          </note>
          <note>
            Sedan frågar Mikaela Valtersson: Vad hjälper ett jobbskatteavdrag?
            Ja, det har ju skapat en efterfrågan på kanske 100 000110 000
            det är lite svårt att räkna exakt nya arbetstillfällen. Det är
            klart att det ger ett drag i arbetsmarknaden som annars inte hade
            funnits där. Det gör att även andra än dem Mikaela Valtersson
            kanske vill peka ut som de som ska in på grund av jobbskatteavdraget
            kommer att gynnas i en andra och tredje effekt kommer även dessa
            grupper att gynnas av att det är en bättre situation på arbetsmarknaden.
          </note>
          <note type="speaker">
            Anf. 97 MIKAELA VALTERSSON (MP) replik:
          </note>
          <note>
            Herr talman! Jag tycker på allvar att Folkpartiet ska vara lite
            försiktiga och du var lite oförsiktig i det första, Carl B Hamilton
            vad gäller uttalandena om skolan. Man ska vara lite nyanserad.
            Även om ni säger att det inte har skett så mycket sedan 1842 då
            folkskolestadgan infördes är det ändå så att antalet reformer
            inte är lika med bra. Även om ni tycker att man har en fart i
            det är det inte säkert att allt blir bra bara för att det är många.
          </note>
          <note>
            Lärlingssystem är bra, men det finns många andra saker man behöver
            fokusera på i skolan som ni inte har gjort. Om man tittar på den
            grupp jag tog upp alltså de som faktiskt inte märker av draget
            i arbetsmarknaden, som inte har en gymnasieutbildning utan fastnar
            i arbetslöshet ser man att man där måste ha en annan strategi
            för att de faktiskt ska få kompetens och vara anställningsbara.
          </note>
          <note type="speaker">
            Anf. 98 ANNIE JOHANSSON (C) replik:
          </note>
          <note>
            Herr talman! Mikaela Valtersson framhöll i sitt anförande vikten
            av ett modernt samhälle. Hon lyfte fram det gröna, engagemang,
            hållbarhet och framtid, men vid ord som valfrihet tar det moderna
            slut i Miljöpartiets Sverige.
          </note>
          <note>
            Regeringens valfrihetsreform i välfärden har öppnat upp kommunsektorn
            för företagare och entreprenörer, lett till att kvinnor har fått
            fler arbetsgivare att välja bland och underlättat livspusslet
            bland många. En stor majoritet av svenskarna anser också att valfrihet
            i vården är viktig och har en positiv inställning till privat
            vård, enligt Vårdindikatorn som kom nu i mars. Mellan 2006 och
            2009 ökade antalet anställda i privata vårdföretag med över 30
            000, och i dag arbetar drygt 120 000 människor i 14 000 privata
            vårdföretag.
          </note>
          <note>
            Ni miljöpartister motsätter er många av de reformer som på senare
            år har stärkt svenskarnas självbestämmande i välfärden, såsom
            den fria etableringsrätten. Med er politik skulle människors valfrihet
            inskränkas, och vi skulle få färre entreprenörer som kan stärka
            och utveckla välfärdstjänsterna. Vi bygger i stället vidare på
            valfrihetsreformerna, till exempel genom att förstärka LOV. Patienter,
            äldre, föräldrar och elever gillar att välja, och många anställda
            vill ha möjlighet till fler arbetsgivare eller till att starta
            eget tillsammans med kolleger. Mångfald berikar.
          </note>
          <note>
            Mikaela Valtersson, hur kan fler företag och jobb skapas inom
            välfärden om ni river upp de reformer för valfrihet inom välfärden
            som har gjorts och som ni faktiskt gick till val på tillsammans
            med De rödgröna? Hur vill du förklara för den stora majoritet
            svenskar som tycker att valfrihet är viktigt att det med er vid
            makten blir slut på den varan inom välfärden?
          </note>
          <note type="speaker">
            Anf. 99 MIKAELA VALTERSSON (MP) replik:
          </note>
          <note>
            Herr talman! Jag tror att Annie Johansson tog i lite vad gäller
            Miljöpartiets politik. Jag tycker att valfrihet är någonting väldigt
            bra. Miljöpartiet har också under väldigt lång tid varit ett av
            de partier som har bejakat valfriheten och mångfalden både i skolsystemet,
            vad gäller stor pedagogisk mångfald, och en stor mångfald av utövare.
            Vi har varit starkt pådrivande till att vi har den friskolereform
            vi har i Sverige, men också inom vården.
          </note>
          <note>
            Däremot har vi sagt att vi tycker att det viktiga är att det
            är en valfrihet för individer att det är individen som kan välja
            och att det är där valfriheten ligger, så att det inte är en valfrihet
            för företagen att etablera sig. Det är individens valfrihet vi
            ser som det allra viktigaste och att det inte är tvingande utan
            att man fortsätter att ha ett kommunalt självstyre så att man
            kan göra på olika sätt i olika kommuner.
          </note>
          <note>
            Ett sätt som vi fortfarande tycker och som faktiskt är det som
            ökar kvaliteten vi väljer nämligen ofta att fokusera på kvaliteten,
            för jag tycker att det viktiga i både skolan och vården är att
            det är en god kvalitet är att tillskjuta de pengar som behövs.
            Det har på senare år varit viktigt för oss att kommuner och landsting
            har tillräckliga resurser för att ha en bra vård, bra skola, bra
            omsorgsverksamhet och äldreomsorg samt kunna ha många utförare.
          </note>
          <note>
            Däremot är vi kritiska till att de allra största sjukhusen skulle
            säljas ut. Jag är dock stor anhängare av att ha en stor mångfald
            vad gäller mindre utövare.
          </note>
          <note type="speaker">
            Anf. 100 ANNIE JOHANSSON (C) replik:
          </note>
          <note>
            Herr talman! Då är det inte bara förmögenhetsskatten, som Mikaela
            Valtersson tog upp i replikskiftet med Anders Borg, utan även
            valfrihet inom välfärden som tydligt manifesterar Miljöpartiets
            åsikt till skillnad från det rödgröna samarbetet.
          </note>
          <note>
            Vad vi kan se vad gäller valfrihetsreformer har det allteftersom
            dessa har genomförts kommit fler och fler rapporter och undersökningar
            som visar just positiva effekter. När fler vårdgivare kan etablera
            sig ökar konkurrensen och därmed kvaliteten och tillgängligheten
            både för de privata och offentliga vårdenheterna, vilket givetvis
            inte bara stärker småföretagsamheten inom detta område utan också
            patientintresset och medborgarintresset.
          </note>
          <note>
            Erfarenheterna från de kommuner som har infört LOV pekar till
            exempel på att kvaliteten höjts inom hemtjänsten. Därtill får
            vi fler entreprenörer, inte minst kvinnor, som tack vare reformerna
            får chansen att förverkliga sina drömmar om att starta eget företag
            och öka självbestämmandet.
          </note>
          <note>
            Jag vill återigen, bara för att markera, fråga: Är valfriheten
            inom välfärden, LOV, ett sådant förslag som Miljöpartiet numera
            ställer sig bakom men inte ställde sig bakom under valrörelsen
            2010?
          </note>
          <note type="speaker">
            Anf. 101 MIKAELA VALTERSSON (MP) replik:
          </note>
          <note>
            Herr talman! Jag tror inte att det är någon nyhet att Miljöpartiet
            har varit för en mångfald och en valfrihet, men precis som jag
            sade tycker vi att det är individen valfriheten ska utgå ifrån.
            Så som det till exempel har slagit inom vården i Stockholm visar
            det sig att det inte alltid är individen som får en större valfrihet,
            utan det är individer i vissa områden och på vissa ställen.
          </note>
          <note>
            Vi tycker att det är viktigt att man dels bygger en bra kvalitet
            och att det är en verklig valfrihet för individer som är jämlik
            och inte bara till för vissa. Det är detta vi kommer att fortsätta
            driva: många utövare, att vi kan ha en stor valfrihet och att
            vi framför allt kan ha en väldigt hög kvalitet.
          </note>
          <note type="speaker">
            Anf. 102 JOHNNY SKALIN (SD) replik:
          </note>
          <note>
            Herr talman! Miljöpartiet gör ganska hätska attacker på mitt
            parti och vår invandringspolitik. Man får det att framstå ungefär
            som att vi vill stoppa invandringen och att vi tycker att allt
            med den är dåligt. Så är det givetvis inte, utan det finns såklart
            alltid positiva exempel vad gäller invandringen. Det finns framför
            allt en anledning att titta på att många människor som kommer
            hit sköter sig. De kommer hit och skapar företag.
          </note>
          <note>
            Tittar vi på nettoeffekterna är de dock negativa. Vi har en stor
            kostnad vad gäller invandringen. Vi har stora nettokostnader som
            har räknats av en rad olika nationalekonomer. Regeringens egen
            nationalekonom räknar med en nettokostnad på 1 ½2 procent av bnp,
            och det är en kostnad på runt 60 miljarder eller mer om man ser
            på 2-procentsdelen.
          </note>
          <note>
            På 50- och 60-talen var invandrare sysselsatta i lika hög grad
            som svenskar. Vi hade en invandring som fungerade mycket bättre
            förr, och det är det vi menar: Vi vill ha en återgång till en
            ansvarsfull invandringspolitik. Tittar vi i dag ser vi att det
            inte riktigt ser ut så, utan vi har haft en stor omvälvning i
            invandringspolitiken. Det är det som har skapat problemen.
          </note>
          <note>
            Vi har stora grupper som står utanför. Av de invandrare som kommer
            hit har ungefär 65 procent en förgymnasial utbildning. Det är
            klart att vi då får ett matchningsproblem, och då får vi också
            problem att sätta alla människor som kommer hit i ett arbete.
            Det är dessa frågor vi lyfter upp, och det är dessa frågor Mikaela
            Valtersson nu står här och attackerar.
          </note>
          <note>
            För min del är det obegripligt. Jag menar nämligen att det är
            vi som står för den ansvarsfulla invandringspolitiken, inte Miljöpartiet.
          </note>
          <note type="speaker">
            Anf. 103 MIKAELA VALTERSSON (MP) replik:
          </note>
          <note>
            Herr talman! Det är intressant att höra Johnny Skalin prata om
            den positiva invandringen. Om jag tolkar dig rätt, Johnny, säger
            du att det inte är några problem med alla dem som kommer hit och
            sköter sig. Det är ju ett jätteintressant besked. Då är vi nästan
            hemma, för det är ju alla. De allra, allra flesta som kommer hit
            sköter sig, så i så fall kanske ni har ändrat er politik.
          </note>
          <note>
            När det gäller kostnaderna tror jag att ni måste nyansera lite
            hur man ser på detta. Det var det jag försökte göra och berättade
            i mitt anförande om vilken otrolig betydelse migrationen har haft
            genom tiderna, hur öppna samhällen som har bejakat migration har
            haft en bättre utveckling med både handel och ekonomisk utveckling
            och en på många andra sätt mänskligt bättre utveckling. Slutna
            samhällen har inte blivit lika bra samhällen och har inte utvecklats
            på samma positiva sätt, det gäller även ekonomiskt. Det ger skatteintäkter
            och ökad handel, och det är många fler med utländsk bakgrund som
            startar företag och driver företag. Det finns en mängd sådana
            exempel.
          </note>
          <note>
            Problemet är inte matchningen på arbetsmarknaden så att invandrare
            inte får jobb, varför man skulle stänga gränserna för dem. Problemet
            är att vi i det här landet inte förmår använda den kompetens som
            finns. Det är ett enormt ekonomiskt problem för Sverige att vi
            har en av världens högst utbildade och mest kompetenta taxikårer.
            Det finns en mängd läkare och civilingenjörer, apotekare och andra
            som jobbar med något helt annat som inte är på deras kompetensnivå.
            Det är vårt problem. Vi har inte förmått använda deras kompetens
            och därmed kunnat få en positiv effekt i ekonomin och vad gäller
            jobb och arbetstillfällen.
          </note>
          <note type="speaker">
            Anf. 104 JOHNNY SKALIN (SD) replik:
          </note>
          <note>
            Herr talman! Jag håller med Mikaela Valtersson om att vi har
            problem med att de stora invandrargrupper som kommer hit inte
            får ett arbete. Det är därför vi vill begränsa invandringen till
            nivåer som vi klarar av att hantera. En stor del av de människor
            som kommer hit saknar den kompetens vi behöver på arbetsmarknaden.
            Man kan till exempel titta på arbetskraftsinvandringen, den som
            Mikaela Valtersson talar så varmt för. Drygt 20 procent är högskoleutbildade,
            resten är restaurangpersonal, städare, köks- och restaurangbiträde
            och så vidare. Det är arbetskraft vi inte behöver här. Därför
            skapar vi ett överutbud av arbetskraft, och vi behåller utanförskapet
            på väldigt höga nivåer. Det är den politiken vi vill komma åt.
            Det är därför vi vill begränsa invandringen, förutom av de andra
            skäl vi har. Men i ett ekonomiskt perspektiv måste vi framför
            allt begränsa invandringen och begränsa utbudet på arbetsmarknaden.
          </note>
          <note type="speaker">
            Anf. 105 MIKAELA VALTERSSON (MP) replik:
          </note>
          <note>
            Herr talman! Jag vet inte om Sverigedemokraterna och Johnny Skalin
            lurar någon med att säga att det är av ekonomiska skäl de är mot
            invandring.
          </note>
          <note>
            Vi kan hantera den invandring som sker. Det är inte problemet
            att det kommer människor hit som inte har kompetens. Det är inte
            det stora problemet. Problemet är att det kommer hit mängder av
            människor som har kompetens som vi inte tar till vara. Det är
            det som är det stora samhällsproblemet. Vi vill inte anställa
            någon som heter Mohammed eller en människa som har varit här under
            en lång tid och ändå inte kommit in på arbetsmarknaden. Det är
            vårt problem. Det är attityder och diskriminering hos oss i Sverige
            som är vårt problem.
          </note>
          <note type="speaker">
            Anf. 106 ANDERS SELLSTRÖM (KD) replik:
          </note>
          <note>
            Herr talman! Jag har en liten fundering, Mikaela Valtersson.
            Ni har anordnat en del seminarier eller stått bakom dem, och det
            finns inom miljöpartier rörelser runt om i Europa som går ut på
            att det här med tillväxt inte är riktigt så där hundra bra, man
            skulle kunna sluta med tillväxten. Det antyds att den till och
            med skulle kunna vara skadlig.
          </note>
          <note>
            Delar du den uppfattningen? Skulle ni kunna lägga fram en budget
            som har nolltillväxt tre fyra år framåt? Det skulle vara intressant
            att höra hur den budgeten från er sida skulle se ut.
          </note>
          <note>
            För min del är det självklart att grunden för att stärka välfärden
            är tillväxt. Har vi en dålig ordning i finanserna, har vi inte
            tillväxt är det de som står längst från arbetsmarknaden och de
            som är mest beroende av en stark offentlig sektor som råkar illa
            ut.
          </note>
          <note>
            Det skulle vara intressant att höra här hur ni ser på det.
          </note>
          <note>
            I den ekonomiska politiken i övrigt jag tittade på er hemsida
            verkar det vara så att ni fortfarande står bakom den rödgröna
            ekonomiska politiken. Jag ser inte att ni har ändrat er i någon
            form. Det skulle vara intressant att höra till exempel om detta
            att ni skulle vilja höja bensinskatten med 49 öre. Står ni fortfarande
            bakom det? I dag är priset uppe i 14:44. Det skulle innebära att
            bensinpriset snabbt skulle segla över 15 kronor. Risken är stor
            att det gör det ändå i sommar, men ni skulle alltså lägga på ytterligare.
            Det skulle vara intressant att höra om det också.
          </note>
          <note>
            Så har jag ytterligare en fundering, en glädjande sak som jag
            tycker är jätterolig, gällande migrationsöverenskommelsen mellan
            Miljöpartiet och Alliansen. Det känns jättebra att vi har kommit
            dit. Jag skulle gärna vilja se fler överenskommelser. Men ibland
            ser jag en tendens från Miljöpartiet som man kan vara lite orolig
            för, och du får väl säga att jag har fel. När ni i vissa förhandlingssituationer
            märker att Sverigedemokraterna står på er linje sjunker förhandlingsviljan
            från er sida med Alliansen betänkligt. Jag oroar mig för detta.
          </note>
          <note type="speaker">
            Anf. 107 MIKAELA VALTERSSON (MP) replik:
          </note>
          <note>
            Herr talman! Det var många undringar i samma replik, men jag
            ska försöka svara på frågorna.
          </note>
          <note>
            Vad gäller tillväxt är det historiskt helt otvetydigt så att
            en högre tillväxt har haft ett samband med större koldioxidutsläpp.
            Det är ohållbart, det säger jag helt tydligt. Så kan vi inte ha
            det, utan vi måste bygga in ett innehåll i den ekonomiska utvecklingen
            som är hållbart. Det finns en mängd saker som det är bra om det
            är tillväxt i. Det är bra om det är tillväxt i vindkraftsbranschen,
            det är bra om det är tillväxt i energieffektiviseringsteknik och
            det är bra om det är tillväxt i utbildningsbranschen. Men det
            måste vara ett hållbart innehåll, och det måste leda åt rätt håll
            och inte belasta jorden mer än vad den tål.
          </note>
          <note>
            Jag tror att många är överens, även ekonomer, om att just mätning
            av bara bnp:s tillväxt från år till år är ett rätt ensidigt mått
            på välfärd och på hur vi mår, hur lyckliga vi är, hur bra man
            klarar sig i livet. Den diskussionen tror jag måste breddas. De
            mått vi använder måste breddas för att mäta vad som är en bra
            utveckling.
          </note>
          <note>
            Vad gäller koldioxidskatten kommer Miljöpartiet absolut att stå
            fast vid att koldioxidskatt är ett av de mest effektiva styrmedlen
            för att komma till rätta med klimatpåverkan. Det var en sak som
            vi starkt bidrog med i De rödgröna, och det kommer vi absolut
            inte att släppa. Det är ett viktigt medel ihop med investeringar
            och en mängd andra saker och med att ge incitament till det som
            är hållbart.
          </note>
          <note>
            Slutligen frågade du om samarbete. Ärligt talat har vi inte olika
            attityd beroende på vilka som är med på vår politik. Vi har en
            allmänt rätt skeptisk inställning, restriktiv inställning, till
            för mycket samarbete med regeringen. Det håller med eller utan
            Sverigedemokraterna.
          </note>
          <note type="speaker">
            Anf. 108 ANDERS SELLSTRÖM (KD) replik:
          </note>
          <note>
            Herr talman! Det är bra med lite besked i de här frågorna. Sedan
            kanske vi får se hur det artar sig i er alternativa budgetmotion
            så småningom angående tillväxt. Sänks den av olika anledningar
            vet vi att det blir mindre över till välfärden, och det känns
            inte bra.
          </note>
          <note>
            Beträffande samarbete har vi ett parlamentariskt läge som är
            sådant att vi måste hitta vissa samarbetslösningar. Jag är inte
            främmande för att hitta fler sådana, men jag är rädd när man låser
            dörren då man ser att man kan få majoritet i kammaren i vissa
            lägen. Jag tycker att ni i Miljöpartiet borde vara det parti som
            står längst från den typen av ageranden. Jag hör vad du säger
            i de frågorna.
          </note>
          <note>
            Mycket av skolfrågorna, som vi pratar om i dag, ligger på kommunal
            nivå. Kommunerna går just nu med enorma överskott. Där har vi
            de starkaste möjligheterna att göra någonting för skolan, och
            det görs en hel del. Jag vet via min delaktighet i Sveriges Kommuner
            och Landsting att många skolor går riktigt bra, men det finns
            mycket mer att göra där.
          </note>
          <note type="speaker">
            Anf. 109 MIKAELA VALTERSSON (MP) replik:
          </note>
          <note>
            Herr talman! Jag måste ta tillfället och säga något mer om samarbetet,
            för ni har en så märklig syn på det från Alliansens sida.
          </note>
          <note>
            Om vi har ett förslag som är uppe i ett utskott och vi står fast
            vid vår politik menar ni att vi låser dörren. Om Sverigedemokraterna
            råkar tycka lika tycker ni att vi ska ta bort vårt förslag eller
            ändra det utan någon som helst anledning. Nej, det tror jag inte
            är sättet att samarbeta på.
          </note>
          <note>
            Jag är öppen för att hitta konstruktiva lösningar och samarbete.
            Jag tycker att det är väldigt bra med vårt migrationssamarbete.
            Det går säkert att hitta vissa fler delar i enstaka frågor där
            vi tror att det finns gröna vinster. Men det funkar inte riktigt
            så att vi bara hjälper regeringen att skapa majoriteter genom
            att ge avkall på vår egen politik. I de allra flesta fallen är
            det ni som är överens med Sverigedemokraterna.
          </note>
          <note type="speaker">
            Anf. 110 CARL B HAMILTON (FP):
          </note>
          <note>
            Herr talman! Det som otvivelaktigt är mest glädjande i vårbudgeten
            för 2011 är statistiken som visar att arbetslösheten minskar och
            sysselsättningen ökar. Den utvecklingen är nyckeln till ett mer
            harmoniskt Sverige. En bättre arbetsmarknad möjliggör högre inkomster,
            bättre miljö, högre pensioner och minskad barnfattigdom, för att
            nämna några saker.
          </note>
          <note>
            Den positiva utvecklingen på arbetsmarknaden slår igenom som
            förbättringar i alla fördelningspolitiska mått, som minskade inkomstskillnader,
            minskade klyftor i levnadsstandard och färre personer i ekonomisk
            utsatthet. Ökande sysselsättning och färre arbetslösa är ingen
            slump, utan det är resultatet av en ökad efterfrågan i produktion
            i ett växande antal svenska företag.
          </note>
          <note>
            En framgångsrik återhämtning i vårt lands privata företagande
            har förbättrat och tryggat basen för kommunernas och för statens
            möjlighet att leverera vård, skola, omsorg, försvar, poliser,
            kommunikationer, universitet, och så vidare. Utan en dynamisk,
            effektiv och skattebetalande företagssektor med allt fler välbetalda
            och produktiva anställda faller dessa ambitioner platt till marken.
          </note>
          <note>
            Arbetslösheten blev aldrig de 12 fruktade procenten i prognoserna
            för några år sedan, utan i dag är den drygt 7 procent och kan
            komma att gå ned till ca 5 procent 2015. Det är bättre men inte
            nog bra.
          </note>
          <note>
            Sysselsättningen vände upp redan 2009 och väntas öka med drygt
            320 000 personer under de kommande fyra åren. Det finns därmed
            en väldig kraft i ökad rättvisa och i möjligheterna för enskilda
            människor att leva bättre och tryggare framöver. Varför tryggare?
            Jo, därför att alla våra trygghetssystem, inklusive alla pensioner,
            är helt beroende av en hög sysselsättning och låg arbetslöshet
            för att kunna finansieras och fungera. Samtidigt är naturligtvis
            den privata företagsamheten helt beroende av en väl fungerande
            offentlig sektor. Den privata och den offentliga sektorns framgång
            betingas av varandras utveckling, och tillsammans kan de skapa
            framgång för Sverige.
          </note>
          <note>
            Herr talman! Det finns stora risker som lurar utanför våra gränser.
            Omvärlden är hotfull, kompromisslös och krävande. Andra länders
            skuldberg och underskott pressar ned efterfrågan på svenska företags
            produkter utomlands. Bankkriserna är sannolikt inte slut i Europa.
            Kanske står vi inför en importerad bostadsprisbubbla i Sverige.
          </note>
          <note>
            I dagens Financial Times kritiserar Internationella valutafonden
            Förenta staterna för bristande trovärdighet när det gäller att
            minska landets stora och växande budgetunderskott och betecknar
            underskottet som ett hot mot världsekonomin och andra länder.
          </note>
          <note>
            Just på grund av vårt lands relativa ekonomiska framgång och
            stabilitet kan dessutom så kallade heta pengar, hot money, komma
            att rusa in i och snart därefter åter ut ur vårt land. Det har
            hänt några andra välskötta länder under senare år. Om det skulle
            inträffa skulle värdet på kronan snabbt och mycket kraftigt drivas
            upp och ställa våra företag inför plötsliga jätteproblem med exportförsäljningen.
            Sedan kanske kapitalet efter några veckor, månader eller kvartal
            rusar ut ur landet lika fort, kronan faller tillbaka och en ny
            instabilitet uppstår. Det här är ett mardrömsscenario med okänd
            sannolikhet som jag menar motiverar en stor försiktighet och en
            ökad uppmärksamhet i den ekonomiska politiken.
          </note>
          <note>
            Herr talman! Det finns en kritik av regeringens politik som går
            ut på att det nu finns pengar men ingen regeringspolitik. Det
            är en bisarr argumentationslinje. Det som jag skulle vilja beteckna
            som att regeringen och Alliansen har handlingsfrihet och frihetsgrader,
            till exempel att kunna välja och prioritera bland olika åtgärder,
            betecknar i stället dessa kritiker som idétorka. Men jag kan försäkra
            kritikerna att det finns ett stabilt överskott av krav på politik
            genom ökade utgifter och sänkta skatter. De kommer inte bara från
            allianspartiernas statsråd och riksdagsledamöter utan naturligtvis
            också från många grupper utanför riksdagen.
          </note>
          <note>
            Jag vill i dag för Folkpartiets del lyfta fram en fortsatt bättre
            arbetsmarknad som den viktigaste frihetsreformen. Ungdomsarbetslösheten
            måste pressas tillbaka. Sysselsättningen och integrationen för
            våra utlandsfödda måste förbättras. Det måste löna sig att utbilda
            sig i Sverige minst lika mycket som i andra länder, det vill säga
            borttagen värnskatt.
          </note>
          <note>
            En fortsatt allt bättre fungerande arbetsmarknad möjliggör bättre
            offentliga finanser och trygghetssystem, stabila privata inkomstökningar
            och ett mer harmoniskt Sverige.
          </note>
          <note>
            I detta anförande instämde Gunnar Andrén, Hans Backman och Ulf
            Nilsson (alla FP), finansminister Anders Borg (M), Annie Johansson
            (C) och Anders Sellström (KD).
          </note>
          <note type="speaker">
            Anf. 111 TOMMY WAIDELICH (S) replik:
          </note>
          <note>
            Herr talman! Först en kommentar till Carl B Hamiltons tidigare
            inlägg här om missmatchningen. Han säger att det är för att det
            har gått så snabbt med tillväxten som man inte har hunnit med,
            å andra sidan beror det på gamla försyndelser från den gamla regeringen.
            Jag tycker inte att det riktigt hänger ihop.
          </note>
          <note>
            Det viktiga är, tycker jag, att regeringen tar ansvar och ser
            till att de åtgärder som krävs sätts in mot missmatchningen. Ett
            problem är att regeringen drog ned på yrkesutbildningen inom arbetsmarknadspolitiken
            under den förra perioden, och det är det vi lider av i dag.
          </note>
          <note>
            Jag har en konkret fråga till Hamilton. Ni hävdar att er politik
            med försämrade villkor för arbetslösa och jobbskatteavdrag skapar
            fler jobb. Kan du som professor i ekonomi beskriva hur den mekaniken
            fungerar? Lars Calmfors, och för övrigt hela ekonomkåren, hävdar
            ju att mekaniken är att lönerna måste försämras för att det här
            ska ge någon betydande effekt. Är det så?
          </note>
          <note type="speaker">
            Anf. 112 CARL B HAMILTON (FP) replik:
          </note>
          <note>
            Herr talman! Mekanismen är enkel. Fackföreningarna behöver inte
            kräva lika stora löneökningar eftersom det blir goda löneökningar
            också genom sänkt inkomstskatt.
          </note>
          <note>
            Men låt mig ta fasta på den första frågan, om missmatchningen.
            Man måste ju förstå att om vi har en så rekordsnabb omsvängning
            i efterfrågan på varor tar det ett tag för arbetsmarknaden, företagen,
            att anställa och för arbetskraften att komma dit. Detta kommer
            att reda upp sig. Det kommer att ta några kvartal, men det kommer
            naturligtvis att förbättras.
          </note>
          <note>
            Sedan är det också så, som jag tidigare sade i min replik till
            Mikaela Valtersson, att det finns ett arv av en icke väl fungerande
            skola som det finns personer som har gått igenom, men skolan har
            inte levererat tillräcklig kompetens. Det gäller naturligtvis
            inte alla men alltför många. Vi har till exempel ett stort bortfall
            från gymnasieutbildningen där skolan inte har levererat tillräckligt
            många med tillräckligt bra yrkesutbildning. Det försöker vi reparera
            nu, men det är klart att det tar lång tid dess värre. Det är naturligtvis
            också ett slöseri att människor först ska gå i skolan och sedan
            utbildas en gång till. Det hade varit bättre om man hade gjort
            den grundliga och goda utbildningen redan från början.
          </note>
          <note>
            Vi ska naturligtvis utbilda, som Tommy Waidelich var inne på,
            men vi har ju också ambitionen att människor ska in på arbetsmarknaden
            så snart som möjligt. Därför har vi olika typer av stöd till arbetsgivare
            när de ska anställa. Vi har ett särskilt anställningsstöd, nystartsjobb,
            instegsjobb, lönebidrag, utvecklingsanställning, trygghetsanställning,
            skyddat arbete hos offentliga arbetsgivare. Det är en uppräkning
            av dessa former av stöd. Poängen med dem är att så snart som möjligt
            få in människor på arbetsmarknaden, i dessa fall med subventioner
            som stöd för detta. Det är alltså en kombination av bättre utbildning
            och de här subventionerna för att man ska komma in på arbetsmarknaden.
          </note>
          <note type="speaker">
            Anf. 113 TOMMY WAIDELICH (S) replik:
          </note>
          <note>
            Herr talman! Jag tackar för svaret. Mekaniken är alltså att det
            ska påverka lönerna. Då förklarar det också varför vissa regeringsföreträdare
            har tyckt att ingångslönerna ska sänkas, inte minst i den kommunala
            sektorn. Men det kan vi återkomma till senare.
          </note>
          <note>
            För övrigt vad gäller utbildningen, som Carl B Hamiltons eget
            parti i högsta grad är ansvarigt för, går det inte att skylla
            på tidigare regeringar i all evighet. Ni har ju faktiskt under
            fyra fem år haft ansvaret för utbildningspolitiken. Vi ser också
            i den så kallade Pisaundersökningen att vi har sjunkande resultat
            i skolan. Det är inte en bra investering för framtiden, och där
            har ni ansvaret.
          </note>
          <note type="speaker">
            Anf. 114 CARL B HAMILTON (FP) replik:
          </note>
          <note>
            Herr talman! Folkpartiet är väldigt stolt över att ta ansvar
            för de reformer som vi som en del av regeringen nu genomför för
            att förbättra skolan och även universitetsutbildningen. Men detta
            är ju som en atlantångare, och det tar ett tag att vända den.
            Även om man inför den bättre skolan nu är det ett antal årgångar
            av ungdomar som trots allt har gått igenom eller nu går igenom
            den tidigare skolan. Det är riktigt att vi inte kan skylla på
            Socialdemokraterna i all evighet, men vi kan skylla på dem, dess
            värre, ganska länge. Och det är väldigt tråkigt att vi inte kunnat
            ändra utbildningsresultaten i skolan snabbare än vad vi har kunnat
            göra. Det beror på att ett år är ett år, och när det blir nya
            regler tar det ett tag innan alla ungdomskullar har gått igenom
            det nya gymnasiet och den nya högskolan.
          </note>
          <note type="speaker">
            Anf. 115 ULLA ANDERSSON (V) replik:
          </note>
          <note>
            Herr talman! Man kan konstatera att kraftigt ökade inkomstskillnader
            också försämrar skolresultatet.
          </note>
          <note>
            Carl B Hamilton talar om att det ska vara sänkta skatter i stället
            för höjda löner eller att man egentligen vill se lägre löner.
            Det kan man se som en form av kapitalöverföring. Människor sliter
            och arbetar och i stället för att få lön från företaget stannar
            en större del av pengarna i företaget. Det blir en kapitalöverföring
            från löntagarna till kapitalägarna.
          </note>
          <note>
            Man kan också se att ständiga skattesänkningar försvårar en finansiering
            av välfärden.
          </note>
          <note>
            Carl B Hamilton sade att det privata näringslivet är beroende
            av en väl fungerande offentlig sektor, och visst är det så. Den
            offentliga sektorn borde ha huvudansvaret för att se till att
            det finns välutbildad arbetskraft, men regeringen drar ned på
            utbildningsinsatserna och arbetsmarknadspolitiken. Den offentliga
            sektorn borde också ha ansvar för en väl fungerande infrastruktur
            kring företagen, men även där minskar regeringen anslagen.
          </note>
          <note>
            Näringslivets Transportråd skriver att det för svenskt näringslivs
            konkurrenskraft behövs en effektiv infrastruktur och att investeringar
            i infrastruktur och underhåll sker systematiskt, flerårigt och
            långsiktigt. Man menar att hela 2010-talet bör göras till infrastrukturens
            årtionde för att stärka svenskt näringslivs framtida konkurrenskraft.
            Klokt!
          </note>
          <note>
            Vad gör regeringen? Jo, man säger att man ökar anslaget med 800
            miljoner men lägger fram en budget utan finansiering. Inte heller
            i tilläggsbudgeten är pengarna med.
          </note>
          <note>
            I slutet av 2010 stod trafiken stilla i 158 dagar. I 158 dygn
            satt människor på tåg och i bilar som inte kom någon vart. Det
            är ett oerhört resursslöseri, både med människors tid och för
            ekonomin i stort.
          </note>
          <note>
            Carl B Hamilton och regeringen tar inget helhetsgrepp på problematiken,
            även om man försöker låtsas som det med sin 800-miljonerssatsning.
            Men det är höjda banavgifter, låga anslag, lågt banunderhåll och
            avkastningskrav och så skjuter man på ordföranden.
          </note>
          <note type="speaker">
            Anf. 116 CARL B HAMILTON (FP) replik:
          </note>
          <note>
            Herr talman! Möjligen sköt man bort ordföranden, men sköt på
            honom gjorde man inte.
          </note>
          <note>
            Ulla Andersson! Det finns ett grundläggande problem i alla de
            debatter som du och jag har. Det är att du tror att välfärden
            finansieras genom högre skatter. Men någonstans finns det en bas
            för skatterna, och vad är det för skattebas? Jo, skattebasen för
            finansiering av transportsektorn, eller kommunerna som du vanligtvis
            brukar uppehålla dig vid, är de företag som finns i Sverige och
            de som är anställda i företagen.
          </note>
          <note>
            Ju större produktivitet och vinst, ju fler som är sysselsatta,
            ju fler som har jobb och ju färre som är arbetslösa, desto större
            är skattebasen och desto enklare och mindre konfliktfyllt är det
            att finansiera kommunernas, landstingens och statens utgifter,
            inklusive infrastrukturen.
          </note>
          <note>
            Men för dig, Ulla Andersson, finns bara att man rekvirerar skatter.
            Det kommer liksom från himlen. Där uppe finns ett skatteuttag.
            Låt oss då rycka ned några skattemiljarder. Men de finns inte
            där uppe i himlen att rycka ned. Det vi har är en skattebas som
            människor, kapital och arbete formar. Därför måste vi främja detta.
            Vi måste främja företagens verksamhet och förmåga att fungera
            såväl i den internationella konkurrensen som i konkurrensen inom
            Sverige.
          </note>
          <note>
            Finns det något vackrare ord i den svenska vokabulären än skattebasen,
            Ulla Andersson? För dig är de vackraste orden möjligen höjda skatter.
            Men för mig är det bredare och mer produktiva skattebaser. Det
            är de bästa orden i ekonomisk politik.
          </note>
          <note type="speaker">
            Anf. 117 ULLA ANDERSSON (V) replik:
          </note>
          <note>
            Herr talman! Carl B Hamilton och jag är överens om en sak; det
            är helt fantastiskt. Visst är skattebas ett vackert ord!
          </note>
          <note>
            Men Carl B Hamilton som är professor vet också mycket väl att
            när man jämför den anglosaxiska modellen med låga löner och låga
            skatter med den nordiska välfärdsmodellen med en stark fackföreningsrörelse,
            en bra utbildnings- och arbetsmarknadspolitik och en väl utbyggd
            offentlig sektor som finansieras med högre skatter så har den
            nordiska modellen ett bättre resultat på alla områden i samhället.
            Vi har mer jämställdhet och jämlikhet, högre sysselsättning, lägre
            arbetslöshet och högre kreativitet. Det visar forskningen.
          </note>
          <note>
            Carl B Hamilton svarade över huvud taget inte på frågan varför
            ni inte finansierar er infrastruktursatsning och varför ni inte
            tar ett helhetsgrepp på infrastrukturen. Det behövs 2530 miljarder,
            sade Ulf Adelsohn innan ni kickade honom, och ni lägger 800 miljoner
            kronor i en engångssatsning.
          </note>
          <note>
            Svenskt näringsliv kommer att få stora problem i framtiden om
            ni inte löser detta, och det verkar ni inte vilja göra.
          </note>
          <note type="speaker">
            Anf. 118 CARL B HAMILTON (FP) replik:
          </note>
          <note>
            Herr talman! Ulla Andersson argumenterar mot den anglosaxiska
            och för den nordiska samhällsmodellen. Men jag är ingen anhängare
            av den anglosaxiska samhällsmodellen. Det är en fullständig nyhet
            för mig när jag nu får detta påstående slängt i ansiktet. Jag
            har bott i Storbritannien i tre år, och jag tyckte inte att det
            var någon överlägsen modell. Vi kan gärna diskutera den i detalj,
            men jag försvarar inte den. Det är inte mitt ideal.
          </note>
          <note>
            Beträffande infrastrukturen får vi verkligen hoppas att erfarenheterna
            från de senaste två vintrarna inte upprepas. Regeringen vidtar
            åtgärder och anslår mer pengar. Jag vill dock understryka att
            jag inte tror att det komplicerade system som kommunikation med
            järnväg är enbart är en fråga om pengar. Jag tror att man måste
            se på vad det är för människor som har styrt och vad det är för
            system som inte griper in i varandra och fungerar tillsammans.
            Det handlar inte bara om pengar, utan andra saker måste kanske
            bytas ut.
          </note>
          <note type="speaker">
            Anf. 119 ANNIE JOHANSSON (C):
          </note>
          <note>
            Herr talman! I spåren av förödelsen och kriget i före detta Jugoslavien
            flydde människor sina hemländer. Många av dem fann ett nytt hem
            i min hemkommun Värnamo under tidigt 90-tal. Förutom att vi fick
            fler invånare, fler som jobbade och fler entreprenörer fick jag
            flera nya kompisar med andra erfarenheter och annan kultur. Det
            berikade både mig som nyfiken tioåring, Värnamo och omkringliggande
            kommuner, och vi visade att jobb är nyckeln till integration.
            När andra områden tampas med höga arbetslöshetssiffror förenar
            Gnosjöregionen under normala konjunkturer företagsamhet, låg arbetslöshet,
            låga ohälsotal med en god integration.
          </note>
          <note>
            Att fler ska få chansen till jobb, att fler ska få känna att
            man behövs och bidrar och att fler ska känna stolthet över att
            kunna försörja sig själv måste vara politikens absolut största
            utmaning och uppgift.
          </note>
          <note>
            Det går bra för Sverige, och tillväxttakten är en av de högsta
            i OECD. Sysselsättningsgraden är tillbaka på samma nivå som hösten
            2008. Vi är på god väg mot överskott i statens finanser, och statsskulden
            är nere i 35 procent av bnp. Det är en position som många av våra
            europeiska grannar avundas oss.
          </note>
          <note>
            Sveriges ambitioner kan och måste dock vara större än så. Även
            om vårt utgångsläge är gott står vi inför för en rad utmaningar
            framöver. Det handlar om ökande global konkurrens om arbetskraft,
            kapital och investeringar, om klimatutmaningen och omställningen
            till en grön och hållbar ekonomi och livsstil och om framväxten
            av ett inkluderande arbetsliv och samhälle där alla får och kan
            vara med och bidra.
          </note>
          <note>
            Det är den senare utmaningen som jag tänker fokusera på i dag:
            att en gång för alla bryta utanförskapet. Trots att arbetslösheten
            och sjukskrivningarna minskar kraftigt står många människor fortfarande
            utanför arbetsmarknaden. Inte minst gäller det invandrare, personer
            med funktionsnedsättning och unga.
          </note>
          <note>
            Låt mig börja med de nya svenskarna, och låt mig vara uppriktig.
            Integrationspolitiken har under decennier misslyckats. Skillnaden
            i sysselsättning mellan inrikes och utrikes födda i Sverige är
            bland de högsta i hela Europa. Detta är givetvis helt oacceptabelt.
          </note>
          <note>
            Det är dags att Sverige tar sig i kragen och blir ett välkomnande
            nybyggarland där man tillåts vara en arbetsmyra. Vi måste se varje
            människa som en unik individ med en inneboende kraft och vilja
            att bestämma över sitt liv och bidra till samhället. Vi måste
            ta till vara entreprenörskap och engagemang i alla dess former.
            Alla måste få frågan: Vad vill du bidra med?
          </note>
          <note>
            Det är möjligt att hitta lösningar, och för oss politiker är
            uppgiften att skapa förutsättningar för att dessa lösningar ska
            komma till stånd.
          </note>
          <note>
            Människors längtan efter frihet, efter att få stå på egna ben,
            efter att känna sig behövd och efter att få bidra löser resten.
            Det är jag helt övertygad om.
          </note>
          <note>
            De justeringar som nu exempelvis föreslås i sjukförsäkringen
            innebär bland annat att fler får tillgång till rehabilitering
            tidigare, vilket gör det lättare att komma tillbaka till eget
            arbete. Det är så vi tar oss från utanförskap till innanförskap.
          </note>
          <note>
            Fru talman! Den svenska arbetsmarknaden behöver reformeras och
            bli mer flexibel. Det är helt avgörande för att de grupper som
            nu står utanför invandrare, personer med funktionsnedsättning
            och unga ska få chansen att få ett jobb. Långtidsutredningen,
            som nyligen presenterades, visar att ingångslönerna är ett större
            problem än vad man tidigare har trott, inte minst inom vissa tjänstebranscher.
            De höga ingångslönerna försvårar för svaga grupper att få fotfäste
            på arbetsmarknaden.
          </note>
          <note>
            En annan mycket viktig beståndsdel för att bryta utanförskapet
            är därför också att titta över löneläget. Det gör arbetsmarknadens
            parter. En annan beståndsdel är att reformera arbetsrätten. Vidare
            måste vi stärka Sverige som kunskapsnation från förskolan till
            spjutspetsforskningen och förbättra kopplingen mellan skola och
            arbetsmarknad med praktikplatser och lärlingsjobb. Ju lägre utbildning,
            desto större risk för arbetslöshet och utanförskap. Vi, fru talman,
            måste våga vända på alla stenar så att fler får chansen till ett
            jobb.
          </note>
          <note>
            I dag diskuterar vi den ekonomiska vårpropositionen som utmålar
            en positiv bild av den svenska ekonomin. Med Europas starkaste
            offentliga finanser i bagaget är det en huvuduppgift att slå vakt
            om starka statsfinanser för att vårda det reformutrymme vi kan
            se framför oss inför höstens budget.
          </note>
          <note>
            Men det är också läge att fortsätta reformera och förnya den
            svenska ekonomin för att kunna bryta utanförskapet och även för
            att kunna möta andra utmaningar. Jag nämnde inledningsvis klimatet
            och den globala konkurrensen. Där är både ett femte jobbskatteavdrag
            och en halvering av restaurangmomsen viktiga liksom mer övergripande
            reformer för jobb, företagande och välfärd.
          </note>
          <note>
            Jag, och säkert också Sveriges miljontals resenärer med mig,
            välkomnar den extra satsning på 800 miljoner kronor till drift
            och underhåll av järnvägen under 2011. Den har Centerpartiet länge
            arbetat för. Vägar och räls utgörs samhällsekonomins ryggrad och
            blodomlopp och knyter samman stad och land.
          </note>
          <note>
            I detta anförande instämde Fredrick Federley och Karin Nilsson
            (båda C), finansminister Anders Borg (M) samt Anders Sellström
            (KD).
          </note>
          <note type="speaker">
            Anf. 120 MIKAELA VALTERSSON (MP) replik:
          </note>
          <note>
            Fru talman! Ett robust, stabilt och säkert energisystem är helt
            avgörande för produktionen och den ekonomiska utvecklingen i ett
            land.
          </note>
          <note>
            Tajmning verkar inte vara Centerpartiets starkaste gren. Precis
            när man trodde att människor hade lagt sveket om kärnkraften bakom
            sig händer det som kärnkraftslobbyn har sagt inte kan hända och
            det till på köpet i ett land som kanske har satsat mest av alla
            på kärnkraftssäkerhet. Katastrofen i Fukushima är inte bara en
            katastrof för människor och miljö; det är också en katastrof för
            den japanska ekonomin. Radioaktiv strålning har spridits till
            luft, mark och vatten. Dricksvattnet i Tokyo, över 20 mil från
            Fukushima, har blivit förorenat. Grödor, mjölk och kreatur 30
            kilometer från reaktorerna har strålningsvärden som överstiger
            gränsvärdena 20 eller 30 gånger. I havet utanför Fukushima har
            man uppmätt strålningsnivåer som ligger hundratusentals gånger
            över det normala. De japanska myndigheterna har uppgraderat katastrofen
            till en sjua på den sjugradiga skalan.
          </note>
          <note>
            Frågan är när Centern ska uppgradera sin syn på uppgörelsen om
            att bygga nya kärnkraftsreaktorer. Jag har en enkel fråga till
            Annie Johansson: Har din syn på kärnkraften påverkats av det som
            har hänt i Fukushima?
          </note>
          <note type="speaker">
            Anf. 121 ANNIE JOHANSSON (C) replik:
          </note>
          <note>
            Fru talman! Jag tackar Mikaela Valtersson för frågan. Den är
            oerhört viktig och oerhört känslosam, inte minst i och med den
            tragik som har drabbat så många människor i Japan. Det ställer
            kärnkraften på sin spets. Detta visar också att Centerpartiets
            engagemang under de senaste 30 eller 40 åren i frågan har varit
            viktigt. Det är viktigt att minska beroendet av kärnkraft.
          </note>
          <note>
            Det är av den anledningen som Centerpartiet såg som så viktigt
            att nu sätta gasen i botten och få fram nya gröna förnybara alternativ.
            Under 30 års kamp för att minska beroendet av kärnkraft har vi
            inte heller sett framväxten av gröna nya energikällor. Det har
            snarare varit så att kärnkraften har byggts ut, och vi har ökat
            vårt beroende av den.
          </note>
          <note>
            Därför såg vi det som viktigt att med de andra borgerliga partierna
            sluta en överenskommelse som går ut på att vi ska stärka en tredjedel
            av det svenska energiförsörjningssystemet, nämligen det gröna
            och det förnybara. Det vi nu kan se är att exempelvis bioenergin
            har gått om både kärnkraften och oljan som det viktigaste energislaget
            i Sverige. Vi kan också se att den energiöverenskommelse vi har
            gjort tydligt säger att vi måste minska beroendet av kärnkraft
            och vattenkraft i framtiden. Vi säger också att inte en enda skattekrona
            ska gå till nya kärnkraftsreaktorer. Det vi säger är att det är
            helt okej att byta ut nuvarande reaktorer. Men det ska inte ske
            med statliga subventioner utan vara på marknadens villkor. Hittills
            har det inte byggts en enda kärnkraftsreaktor i världen utan statliga
            subventioner.
          </note>
          <note>
            För oss är det viktigt att ha en grön och trygg energiförsörjning.
            Därför står vi upp för Alliansens energiöverenskommelse. Den innebär
            just att vi kan se både sol och vind byggas ut nu. Bioenergin
            byggs ut. Det är vi stolta över.
          </note>
          <note type="speaker">
            Anf. 122 MIKAELA VALTERSSON (MP) replik:
          </note>
          <note>
            Fru talman! När det gäller tankarna kring det gröna och förnybara
            tror jag att vi är rätt överens om vad som behöver göras. Jag
            uppfattar svaret som att Annie Johansson inte har påverkats speciellt
            mycket i sin syn på kärnkraft av katastrofen.
          </note>
          <note>
            Tokyo Electric Power kan få ett skadeståndskrav på 832 miljarder
            kronor om krisen varar i två år enligt Bank of America Merrill
            Lynch. Enligt japanskt lag har man ett så kallat obegränsat ekonomiskt
            ansvar vid en olycka. Bolaget tvingas ställa upp med upp till
            10 miljarder svenska kronor. Men till skillnad från i Sverige
            kan det tvingas ta ansvar även över garantibeloppet. I Sverige
            är det skattebetalarna som får ta större delen av den ekonomiska
            smällen vid en olycka. Det gäller inte bara företagen, som tjänar
            pengar på kärnkraft.
          </note>
          <note>
            Därför vill jag fråga Annie Johansson: Är du beredd att ompröva
            kostnadsansvaret för kärnkraftsägarna med anledning av olyckan?
          </note>
          <note type="speaker">
            Anf. 123 ANNIE JOHANSSON (C) replik:
          </note>
          <note>
            Fru talman! Inledningsvis vill jag framhålla det viktiga i att
            se alla de människor som har drabbats nu och ta till sig deras
            katastrof och deras oro. Jag berördes oerhört mycket. Det som
            jag framför allt kände när jag såg detta var att Centerpartiets
            kamp under dessa decennier för att minska beroendet av kärnkraft
            var rätt och riktig. Det är viktigt att bygga ut den gröna sektorn
            för att långsiktigt kunna minska beroendet av kärnkraft. Vi måste
            börja någonstans för att på lång sikt minska beroendet.
          </note>
          <note>
            Det är också viktigt att öka säkerheten vid de svenska kärnkraftverken.
            Där har man i den energiöverenskommelse som Alliansen har slutit
            tydligt bestämt att säkerheten ska skärpas. Det var viktigt från
            Centerpartiets sida. Det gäller också försäkringsansvaret. Det
            ska vara energibolagen som bär ansvaret; det tycker Centerpartiet
            är oerhört viktigt.
          </note>
          <note type="speaker">
            Anf. 124 ULLA ANDERSSON (V) replik:
          </note>
          <note>
            Fru talman! Det är rätt tydligt att man är överens på den borgerliga
            kanten om att man vill se sänkta ingångslöner i välfärden. Det
            är ett krav som man driver. 16 070 kronor har en nyanställd inom
            förskolan eller äldreomsorgen för en heltidstjänst. Det är dessutom
            få som har en heltidstjänst inom äldreomsorgen ungefär 30 procent.
          </note>
          <note>
            Annie Johansson och Anders Borg är därmed överens. Man kan fråga
            vilken nivå de tycker är rimlig. 16 000 kronor tycker jag är en
            låg månadsinkomst för en heltidsarbetande hårt slitande människa
            ofta kvinna. Vilken nivå tycker ni är rimlig? Jag tycker att ert
            krav är en kränkning av alla dessa hårt arbetande kvinnor.
          </note>
          <note>
            Men inte nog med att ni tycker att de har för höga löner till
            skillnad mot resten av befolkningen, som tycker att de har för
            låga löner. Många av de kvinnor som jobbar inom serviceyrkena
            har inte heller ens tillgång till förskola när de är på arbetet.
            Vi är tillbaka vid 60- och 70-talets krav då vi var ute och skrek:
            Dagis åt alla! Nu måste vi skrika: Nattis åt alla!
          </note>
          <note>
            Bland dem som jobbar i olika serviceyrken på kvällar, helger
            och nätter i butiker, kaféer, restauranger och omsorgen jobbar
            70 procent av småbarnsföräldrarna regelbundet på sådana tider.
          </note>
          <note>
            I dag tvingas kvinnor tacka nej till jobb, att arbeta deltid
            eller att inte få jobb för att barnomsorgen inte har öppet när
            folk jobbar. Av Kommunals medlemmar säger tre av tio att de inte
            kan jobba heltid eftersom förskolan inte har öppet när de behöver
            jobba. Annie Johansson har suttit på Stureplan, har jag förstått,
            och kräver i stället för utbyggd barnomsorg på obekväm arbetstid
            en höjning av RUT för barnpassning. Det är lika världsfrånvänt
            som många andra saker som brukar komma från Stureplan.
          </note>
          <note type="speaker">
            Anf. 125 ANNIE JOHANSSON (C) replik:
          </note>
          <note>
            Fru talman! Det är inte bara politiken som felar när Ulla Andersson
            talar utan det är också geografin. Jag kan informera Ulla Andersson
            om att jag representerar Jönköpings län och kommer från en by
            som heter Maramö strax utanför Värnamo.
          </note>
          <note>
            Om det är något som jag blir oerhört irriterad på och oerhört
            passionerad av handlar det om att se och diskutera politik för
            att skapa förutsättningar för de människor som står allra längst
            från arbetsmarknaden. Det är människor som precis har kommit till
            Sverige. Det är personer med funktionsnedsättning. Det är unga
            människor som i dag står och knackar på dörren om och om igen
            och som aldrig släpps in.
          </note>
          <note>
            För dessa människor har vi en förbaskad skyldighet som politiker
            att våga vända på alla stenar så att de får en chans att komma
            in på arbetsmarknaden. När jag som politiker läser den forskning
            som finns pekar alla unisont på de höga trösklarna inte minst
            vad gäller svenska ingångslöner. Det handlar inte om löneläget
            totalt sett. Det är skamligt att löneutvecklingen inte är bättre
            för kvinnor inom den kommunala sektorn, men detta handlar om ingångslönerna.
            Där skiljer sig Sverige från många andra länder i världen. Höga
            ingångslöner gör att dessa grupper inte får en chans att komma
            in. Det är lika billigt, eller lika dyrt, att anställa en person
            som har 1015 års erfarenhet som en som är grön. Det är för dessa
            svaga grupper i samhället, som inte har etablerat sig på arbetsmarknaden,
            som jag kommer att kämpa för varje minut i mitt politiska uppdrag
            så att de ska få chansen att få ett jobb, en lön och känna stoltheten
            av att försörja sig själva.
          </note>
          <note type="speaker">
            Anf. 126 ULLA ANDERSSON (V) replik:
          </note>
          <note>
            Fru talman! Tack, Annie Johansson, för svaret!
          </note>
          <note>
            Fackföreningar kämpar ofta för att höja de lägsta lönerna eftersom
            det är ett sätt att höja övriga gruppers inkomster. Genom att
            sänka lägstalönerna får man också en effekt bland övriga inkomstgrupper.
            Genom att sänka lägstalönerna blir det en spiral nedåt. Hur och
            på vilket sätt går det att komma ur den? Vad är en rimlig nivå
            på lönen?
          </note>
          <note>
            Annie Johansson tycker att 16 070 kronor är för högt. Ert regelsystem
            för a-kassan säger att man tvingas ta ett jobb för 9 000 kronor
            i månaden, annars slängs man ut från a-kassan. I budgetpropositionen
            kan vi läsa att 4 900 kronor anses vara ett hinder för att ta
            ett jobb.
          </note>
          <note>
            Politiken är tydlig om vad ni anser om löneutvecklingen i Sverige.
            Lägre löner ska vara den framtida melodin. Du svarade över huvud
            taget inte på frågan om barnomsorg på obekväm arbetstid. Det är
            ett stort antal kommuner som under krisen har dragit ned på barnomsorgen
            på obekväm arbetstid och helt slutat med den. Ni har inte ett
            enda förslag för alla de kvinnor som är i behov av barnomsorg
            på obekväm arbetstid. Det berörde du över huvud taget inte.
          </note>
          <note type="speaker">
            Anf. 127 ANNIE JOHANSSON (C) replik:
          </note>
          <note>
            Fru talman! Jag ber om ursäkt för att jag inte svarade på frågan
            om barnomsorg. Jag fokuserade på de svaga gruppernas möjlighet
            att ta sig in på arbetsmarknaden.
          </note>
          <note>
            Barnomsorg och möjlighet till nattdagis är en kommunal angelägenhet.
            Jag som centerpartist ser det som självklart att det också ska
            finnas en valmöjlighet och valfrihet för föräldrar, inte minst
            ensamstående föräldrar, till detta.
          </note>
          <note>
            Låt oss återgå till ingångslönerna. Det är inte politiker som
            ska diktera nivån på detta utan det är arbetsmarknadens parter.
            Där är jag en varm anhängare av den svenska modellen. Jag tycker
            att löner, och många fler saker, ska avgöras av arbetsmarknadens
            parter. Här sviker facket hela tiden de svaga grupperna på arbetsmarknaden.
            När de trissar upp ingångslönerna skapas än högre trösklar för
            dessa grupper att ta sig in. Jag tycker inte att det är rättvist.
            Jag vill skapa en solidarisk arbetsmarknad där alla har lika rätt
            till jobb. Då måste vi titta på dem som står långt från arbetsmarknaden.
            Det är unga, personer med funktionsnedsättning och invandrare.
            Dem måste vi ge en chans.
          </note>
          <note type="speaker">
            Anf. 128 JOHNNY SKALIN (SD):
          </note>
          <note>
            Fru talman! Jag vill öppna mitt anförande med en kort historisk
            tillbakablick.
          </note>
          <note>
            Veckorna innan förra valet reste finansministern från ort till
            ort runt de starkaste sverigedemokratiska fästena för att predika
            sin oro för hushållens och statens ekonomi om vårt parti skulle
            bli invalt i riksdagen. Den som tyckte om Sverige uppmanades att
            inte rösta på Sverigedemokraterna. Det varnades för att SD i riksdagen
            skulle orsaka både räntekaos och investerarflykt. Denna oro upprepade
            finansministern i budgetdebatten efter valet. Med anledning av
            den oro som finansministern spred på grund av mig och mitt parti
            ser jag det som min plikt att som förtroendevald i rikets högsta
            beslutande organ och med Sveriges bästa för ögonen utvärdera finansministerns
            oro.
          </note>
          <note>
            Jag ställer mig därför frågorna: Har det sverigedemokratiska
            inträdet i riksdagen skapat den oro på finansmarknaden som finansministern
            bedyrade skulle ske? Har hushållens ekonomi påtagligt försämrats
            på grund av vår närvaro? Svaret är att Sverige i dag står i en
            klass för sig. Exempelvis har Stibor och tremånadersräntan följsamt
            följt Riksbankens reporäntebana. Den svenska kronan har apprecierats
            kraftigt, och exporten ligger i topp trots en konjunkturkänslig
            exportvaruportfölj.
          </note>
          <note>
            Vi kan med andra ord konstatera att finansministerns prognoser
            över vad vårt sverigedemokratiska riksdagsinträde skulle innebära
            för ekonomin slog fullständigt fel. Men det här är inte det enda
            exemplet där finansministern och allianspartierna har visat prov
            på bristande omdöme eller bristande förmåga att prognostisera
            utvecklingen.
          </note>
          <note>
            Den 27 juni 2003 skrev finansminister Anders Borg följande på
            SvD Brännpunkt: Jag är övertygad om att när alla plus och minus
            summerats så är det en fördel att delta fullt ut i det europeiska
            samarbetet. Vidare skrev han: Hade det politiska inflytandet över
            penningpolitiken varit större hade trovärdigheten för prisstabiliteten
            varit lägre. Slutligen skrev han: Euron har bidragit till att
            de flesta euroländer i dag har god ordning på sina statsfinanser.
          </note>
          <note>
            Alla vi som har följt den ekonomiska utvecklingen i Europa vet
            att euron inte har bidragit till att skapa ordning i statsfinanserna
            för medlemsländerna. Tvärtom har de stora länderna såväl som de
            akut krisande länderna drivit sina ekonomier med stora underskott.
            Om det svenska folket hade valt att sätta sin tilltro till Borgs
            prognoser och utfästelser vid denna tidpunkt, och därmed röstat
            in Sverige i den monetära unionen, hade läget sett annorlunda
            ut för Sverige. Då är det inte alls lika säkert att den positiva
            ekonomiska utvecklingen vi nu upplever och som Anders Borg tar
            åt sig hela äran för hade varit lika stark. Då hade de reformambitioner
            som regeringen då lyfte fram inte minst behövt justeras eftersom
            finanspolitiken hade varit det enda stabiliseringspolitiska medlet.
          </note>
          <note>
            Ett annat exempel på regeringens felprognoser finner vi innan
            finanskrisen uppstod. Då lovade regeringen en rekordlåg statsskuld,
            en aldrig sinande högkonjunktur och ett undantryckt utanförskap.
            Som ett tredje exempel har vi Almedalsveckan 2010 då näringsminister
            Maud Olofsson i DN lanserade sänkt restaurangmoms och 19 000 nya
            jobb. Kvar av dessa 19 000 nya jobb är nu enligt regeringens egna
            bedömare ungefär 10 500 jobb till en kostnad av ungefär 1,6 miljoner
            per sysselsatt.
          </note>
          <note>
            Det är uppenbart hur idéfattig man har blivit inom Alliansen
            vad gäller att lösa arbetslöshetsproblemet. Vi ska därför vänta
            nästan ett halv decennium till innan vi kan sätta färre än hälften
            av 700 000 inskrivna i Arbetsförmedlingen i jobb och därmed, äntligen
            efter åtta års styre, komma förbi den arbetslöshetssituation vi
            hade när regeringen tog över makten bara för att sedan åter möta
            nästa lågkonjunktur, om inte tidigare.
          </note>
          <note>
            En konjunkturcykel varar normalt runt fem år, vilket i detta
            fall betyder att högkonjunkturen efter år 2013 lever på övertid.
            Det hade därför varit önskvärt att regeringen intagit en annan
            hållning vad gäller överivern att fylla på arbetskraftsutbudet
            så att vi i stället hade kunnat ta till vara den möjlighet de
            sista utgående fyrtiotalisterna från arbetsmarknaden nu skulle
            kunna ge alla dessa öppet arbetslösa, de undersysselsatta och
            de som är sysselsatta i åtgärder.
          </note>
          <note>
            Med den politik som bedrivs är det fullständigt uppenbart att
            regeringens mål varken är full sysselsättning eller adekvata villkor
            för arbetstagarna. Det är också därför finansministern verbalt
            lägger sig i arbetsmarknadens parters löneförhandlingar. Det är
            därför man överlåtit till företagen att ensamma avgöra vilka som
            ska fylla kompetensluckor som inte står att finna i Sverige, med
            resultatet att fyra femtedelar av de externa arbetssökande som
            kommer till Sverige kommer utan specialistkompetens. Och det är
            därför man visar sig ointresserad av att fullt ut försvara den
            svenska modellen inom Europeiska unionen.
          </note>
          <note>
            För att förstärka effekten låter regeringen dessutom de arbetslösa
            leva på en arbetslöshetsersättning som river upp familjer och
            hem. Man förpassar arbetslösa till fas 3 och till dagdrömmeri
            där ersättningen till den arbetslöse delas upp mellan den arbetslöse
            själv och i vissa fall hans så kallade arbetsgivare. Och man låter
            dela upp arbetskraften i två delar med olika förmånsrätter, den
            infödda och den utlandsfödda.
          </note>
          <note>
            Det är en ovärdig politik regeringen bedriver, och den bekräftas
            ännu tydligare i de aviserade ändringsförslagen inom sjukförsäkringen.
            Det besked vi får från regeringen i dag är att den omänskliga
            hanteringen av sjuka inte ska få förpassas till historien. I stället
            ska den befästas med otillräckliga förbättringsåtgärder. Vi får
            i dag inga besked om övergripande satsningar för att stärka välfärden,
            till exempel genom fler vuxna i skolan, betydande kvalitetssäkringar
            inom äldreomsorgen, satsningar på att öka kvinnofriden, satsningar
            på ensamstående och barnfamiljer. Vi får inte något besked om
            att taket i ersättningen för de sjuka ska höjas, och inte heller
            väljer regeringen att tillsätta fler händer i vården. Pensionärerna
            får beskedet att de även fortsättningsvis ska betala regeringens
            så kallade arbetslinje.
          </note>
          <note>
            Sverigedemokraterna delar inte dessa prioriteringar. Vi litar
            inte på regeringens bedömningar den här gången heller. Vi motsätter
            oss inte principiellt ett ytterligare jobbskatteavdrag, men vi
            ska samtidigt kunna göra de nödvändiga välfärdssatsningarna. Därför
            måste vi börja kombinera dem med en mer ansvarsfull politik, framför
            allt inom det invandringspolitiska området.
          </note>
          <note>
            Om regeringen framhärdar i sin oansvariga och slösaktiga politik
            på detta och andra områden, och vi därmed blir tvungna att välja
            mellan nödvändiga välfärdssatsningar och ytterligare jobbskatteavdrag,
            kommer vi att välja välfärden. Jag sträcker därför ut min hand
            till den övriga oppositionen. Med öppna samtal kan vi tillsammans
            skapa majoritet i denna kammare för att lösa situationen både
            för de sjuka och för de arbetslösa. Med öppna samtal kan vi lösa
            situationen vad gäller undermåliga satsningar på järnvägarna,
            vi kan stoppa lönedumpningspolitiken och vi kan genomdriva nödvändiga
            satsningar på välfärden.
          </note>
          <note>
            Fru talman! Låt mig konstatera att regeringen saknar majoritet
            för den politik de vill bedriva i denna kammare.
          </note>
          <note>
            I detta anförande instämde Erik Almqvist, Kent Ekeroth, Carina
            Herrstedt, David Lång, William Petzäll, Per Ramhorn, Sven-Olof
            Sällström och Björn Söder (alla SD).
          </note>
          <note type="speaker">
            Anf. 129 Finansminister ANDERS BORG (M) replik:
          </note>
          <note>
            Fru talman! Vårt välstånd och vår välfärd bygger på öppenhet.
            Utan den öppenhet vi visat för andra människor, för handel, för
            samverkan över gränserna hade Sverige fortfarande stått och stampat
            på ett jordgolv. Öppenhet bygger välstånd. Öppenhet bygger välfärd.
          </note>
          <note>
            Jag måste säga att jag är förvånad över den linje Johnny Skalin
            här intar. Vi får i replikskiftet med Mikaela Valtersson veta
            att det är bra med invandring, att det är bra med invandrare som
            kommer hit och arbetar, startar företag och bidrar till det svenska
            samhället. Samtidigt är det alldeles tydligt att det som är kärnan
            i att vi ska komma till rätta med ett mycket betydande integrationsproblem
            avvisas av Sverigedemokraterna.
          </note>
          <note>
            Vi har betydande problem med integrationen. Vi har en arbetslöshet
            på 16 procent bland utrikes födda, vi har en sysselsättningsnivå
            på 55 procent och vi har en fyra gånger så hög andel som är beroende
            av ekonomiskt bistånd. Därför behöver vi naturligtvis förstärka
            arbetslinjen, men Sverigedemokraterna avvisar alla de särskilda
            steg vi vill ta vare sig det handlar om ytterligare satsningar
            på sfi, instegsjobb, förstärkning av arbetslinjen eller nystartszoner.
            Därtill vill man återbygga de olika bidragssystem som ofta låst
            fast människor i utanförskap. Det går inte riktigt ihop.
          </note>
          <note>
            Om Johnny Skalin menar att det är bra med invandring och att
            människor kommer hit och arbetar och försörjer sig, varför vill
            Johnny Skalin då inte förstärka arbetslinjen i det svenska samhället
            så att vi får fler människor i arbete? Det hjälper ju inte att
            Johnny Skalin vill stänga gränserna om han samtidigt vill låsa
            fast Sverige i en situation där de många människor som är här
            inte får möjlighet att bidra på det sätt de kan.
          </note>
          <note type="speaker">
            Anf. 130 JOHNNY SKALIN (SD) replik:
          </note>
          <note>
            Fru talman! Vi har sett det som regeringen presenterar i vårpropositionen
            förut. Ekonomin ska växa och arbetslösheten och utanförskapet
            pressas tillbaka. Man misslyckades förra gången, och man har misslyckats
            alla andra gånger man försökt. Vi har inte sett en vettigt fungerande
            arbetsmarknad sedan 70- eller 80-talet. Däremot såg vi en arbetsmarknad
            som fungerade på 50- och 60-talet.
          </note>
          <note>
            Jag erkänner att vi tidigare hade en invandringspolitik som bedrevs
            på ett mycket mer ansvarsfullt sätt. Jag kan inte stå här och
            bara tala negativt om invandring, utan jag måste också erkänna
            de fördelar som finns med densamma.
          </note>
          <note>
            Problemet är att vi tagit emot alldeles för många på för kort
            tid, och vi tar fortfarande emot för många på för kort tid. Det
            är därför regeringen måste fortsätta med sina integrationsåtgärder
            med instegsjobb och nystartszoner, där vissa utsatta så kallade
            utanförskapsområden ska få sänkta socialavgifter, och så vidare.
            Det vänder vi oss emot. Med den politiken kan vi under inga omständigheter
            lösa problemet men sysselsättningen, utan vi befäster utanförskapet.
            Det tog jag också upp i mitt huvudanförande.
          </note>
          <note>
            Sammantaget har vi inga ambitioner att stänga gränserna. Vi vill
            bara anpassa invandringen till en nivå som vi klarar av att hantera.
          </note>
          <note type="speaker">
            Anf. 131 Finansminister ANDERS BORG (M) replik:
          </note>
          <note>
            Fru talman! Såvitt jag förstår är det Sverigedemokraternas ambition
            att minska invandringen med 90 procent. Då har man i relativt
            stor omfattning stängt dörren för att människor ska komma hit.
            Jag tror inte att det är en politik som är bra för Sverige. Jag
            tror att öppenhet bygger välstånd. Jag tror att öppenhet bygger
            välfärd.
          </note>
          <note>
            Det är också en ologisk politik. Vi har stora grupper utrikes
            födda som befinner sig i Sverige. Många har den bakgrunden. Vad
            händer om vi försämrar svenska för invandrare? Jo, det blir svårare
            för invandrare att komma in på svensk arbetsmarknad. Vad händer
            om vi tar tillbaka instegsjobben? Jo, vägarna till arbete blir
            längre. Fler invandrare fastnar i långvariga integrationsproblem.
            Vad händer om vi bygger ut bidragssystemen på det sätt som Johnny
            Skalin aviserar? Jo, fler människor fastnar i bidragsberoende,
            inklusive fler invandrare. Och man säger nej till nystartszoner,
            som gör att vi kan möta människor från andra länder med mer av
            tillväxt och utveckling. Om man tillämpar Johnny Skalins recept
            blir integrationsproblemen större.
          </note>
          <note type="speaker">
            Anf. 132 JOHNNY SKALIN (SD) replik:
          </note>
          <note>
            Fru talman! Vår ambition är att minska invandringen med 90 procent,
            men det gäller asyl- och anhöriginvandringen, inte hela invandringen
            som sådan. Det finns flera områden där vi inte kan begränsa invandringen.
            Vi har till exempel den fria rörligheten i Europa och de svenskar
            som kommer tillbaka till landet.
          </note>
          <note>
            Jag håller inte med Anders Borg om att det är en ologisk politik.
            Ska Anders Borg lyckas med sin ambition att pressa tillbaka arbetslösheten
            till 5 procent måste man sätta även invandrarna i jobb. Man måste
            också hålla kvar äldre i jobb, och man måste lyckas mota ungdomsarbetslösheten.
            Det har misslyckats gång på gång, trots alla de regeringar som
            försökt sedan 90-talet och den kris vi då hade. Den massinvandringspolitiken
            har bedrivits sedan dess. Det är därför vi ställer dessa nya krav.
          </note>
          <note type="speaker">
            Anf. 133 MIKAELA VALTERSSON (MP) replik:
          </note>
          <note>
            Fru talman! Ett av globaliseringens starkaste kännetecken och
            en konsekvens av ökad rörlighet är den internationella handeln.
            Det gångna halvseklet har det skett en dramatisk ökning i handels-
            och investeringsflödena över nationsgränserna samtidigt som det
            har skett en stark ökning av den internationella migrationen.
            Ganska ny forskning visar tydligt att handeln ökar med mer migration.
            Ju fler som invandrar från ett land, desto mer ökar handeln med
            just det landet. Det är ett mycket starkt samband. Forskningen
            visar att en 10-procentig ökning av migrationen från ett visst
            land genererar en 6-procentig ökning av exporten till landet i
            fråga och en 9-procentig ökning av importen.
          </note>
          <note>
            Det är inte så konstigt. Det handlar om mänskliga kontakter.
            Människor som lämnar sitt ursprungsland för att bygga en tillvaro
            någon annanstans är informationsbärare och bär med sig unika kunskaper
            om sina ursprungsländer. De har nätverk och vet förutsättningarna
            i sina länder, vilket till exempel är bra om man ska driva företag.
            Men de för också med sig en efterfrågan på nya produkter och tjänster.
            Den ökade handeln får naturligtvis konsekvenser för ekonomin,
            inte minst i ett exportberoende land som Sverige.
          </note>
          <note>
            Man kan undra hur utvecklingen skulle bli om vi i stället stängde
            gränserna nästan helt. Om vi stänger människor ute minskar också
            intresset för handel med Sverige. Så enkelt är sambandet. Jag
            skulle vilja fråga Johnny Skalin om Sverigedemokraterna vill minska
            Sveriges handel med andra länder.
          </note>
          <note type="speaker">
            Anf. 134 JOHNNY SKALIN (SD) replik:
          </note>
          <note>
            Fru talman! Vi är för frihandel. Vi är för det samarbete vi har
            med Europeiska unionen. Det har vi aldrig sagt någonting emot.
            Det vi däremot inte är för är den överstatlighet som Europeiska
            unionen prackar på oss, och där har också Miljöpartiet sina poänger
            ibland.
          </note>
          <note>
            Det är klart att handeln ökar om det kommer mer människor. Vissa
            människor kommer hit med idéer. Men vi har fortfarande inte någon
            positiv nettoeffekt av det hela. Det är det som jag påtalar hela
            tiden. Som jag sade i ett tidigare replikskifte med Mikaela Valtersson
            har vi en nettokostnad på åtminstone 1 ½2 procent av bnp för den
            invandrarmottagning vi har.
          </note>
          <note>
            Det är klart att vi inte ska stänga gränserna nästan helt. Det
            är asyl- och anhöriginvandringen vi ska begränsa. Det är det vår
            politik går ut på.
          </note>
          <note>
            Jag går in på arbetskraftsinvandringen, för det är den politiken
            Mikaela Valtersson står och förespråkar just nu, som jag tolkar
            det. Man har träffat ett avtal med regeringen om att vi ska öppna
            våra gränser för att fler människor ska kunna komma hit. Men av
            de människor som kommer hit har det visat sig att bara drygt 20
            procent har en högskoleutbildning och någon form av specialkompetens
            som efterfrågas på den svenska arbetsmarknaden.
          </note>
          <note>
            Hur ska vi kunna dra nytta av den massiva invandring som ni står
            för? Det är Sverige som sticker ut rejält om vi tittar på västländerna.
            Den stora massan av de människor som kommer hit saknar den adekvata
            kunskapsnivå och utbildning som krävs på den svenska arbetsmarknaden.
          </note>
          <note type="speaker">
            Anf. 135 MIKAELA VALTERSSON (MP) replik:
          </note>
          <note>
            Fru talman! Sverige sticker ut, men inte genom att vi tar emot
            flest de flesta flyr inom sitt närområde utan genom att det finns
            en bred politisk samsyn om att det är bra med ökad rörlighet.
            Jag är väldigt stolt över att vi sticker ut på det sättet i Sverige.
          </note>
          <note>
            Ni säger att det ni vill ta bort är asyl- och flyktinginvandringen.
            Detta gäller de människor som behöver allra mest skydd. Men det
            är inte rätt att det jag pratar om är kopplat bara till arbetskraftsinvandring,
            utan om man kommit hit för att man sökt skydd finns ändå tydliga
            effekter på ekonomiskt utbyte och handel. Det var inte kopplat
            bara till arbetskraftsinvandringen.
          </note>
          <note>
            Men om jag inte missminner mig är det inte alls bara där ni vill
            begränsa. Ni vill inte heller att man ska få komma som arbetskraftsinvandrare
            och sedan få stanna permanent eller få ta med sig sin familj,
            utan vill mer ha ett gästarbetarsystem.
          </note>
          <note>
            Jag är väldigt stolt över att vi har arbetskraftsinvandring inte
            bara för högutbildade. Hela arbetsmarknaden och marknaden får
            styra. Arbetsgivarna bedömer om de har behov. Det är inte bara
            vissa yrkesgrupper som vi välkomnar till Sverige.
          </note>
          <note type="speaker">
            Anf. 136 JOHNNY SKALIN (SD) replik:
          </note>
          <note>
            Fru talman! Det svenska systemet för arbetskraftsinvandring sticker
            ut, men vi sticker också ut genom att vi tar emot flest asylsökande
            per capita i hela västvärlden med undantag för två mikroländer
            nere i Europa. Sverige är den tredje största mottagaren av asylsökande,
            trots vår befolkning på ungefär 9,4 miljoner människor. Det är
            klart att den här politiken sätter sina spår. Den sätter djupa
            spår i välfärden.
          </note>
          <note>
            Kan vi komma till rätta med den här politiken kan vi skapa utrymme
            för välfärdssatsningar. Vi kan på detta sätt också skapa fortsatt
            utrymme för skattesänkningar. Det är det som är kärnan i vår politik.
          </note>
          <note type="speaker">
            Anf. 137 ANNIE JOHANSSON (C) replik:
          </note>
          <note>
            Fru talman! I mitt anförande talade jag om vikten av att Sverige
            blir ett välkomnande nybyggarland där alla tillåts vara arbetsmyror
            och där alla ges möjlighet att förverkliga sina drömmar. Jag talade
            också om att alla ska få chansen till jobb, att alla ska känna
            att de behövs och bidrar och att man ska kunna försörja sig själv.
            I nybyggarlandet Sverige ska det vara lätt att utbilda sig, att
            starta företag och att komma in i samhället. Det ska gå att lyckas
            direkt. Alla ska kunna bli sin egen lyckas smed.
          </note>
          <note>
            Jag vet att min och Centerpartiets vision inte delas av Sverigedemokraterna
            och Johnny Skalin. Men jag vill ändå ta upp en hel del talande
            statistik som visar att invandrare bidrar till det svenska samhället
            och till vår gemensamma välfärd. Det om något är välfärd, med
            anledning av det tidigare replikskiftet.
          </note>
          <note>
            Vi vet också att vi framöver kommer att behöva fler som arbetar
            för att kunna försörja en allt större och åldrande befolkning.
            Invandrarnas bidrag är betydande och kommer att behövas än mer
            i framtiden.
          </note>
          <note>
            År 2007 var 26,2 procent av alla läkare i Sverige födda utomlands,
            liksom 24 ½ procent av alla tandläkare. Motsvarande siffror för
            vårdbiträden och personliga assistenter var 21 procent. Det är
            alltså en stor andel av våra välfärdsarbetare som har sitt ursprung
            utanför Sveriges gränser och som tillför sin kompetens och sina
            erfarenheter när de kommer hit för att arbeta och försörja sig
            själva och sina familjer. Vidare skulle många av våra hotell och
            kontor förbli ostädade utan invandrares insatser. De utgör nämligen
            hela 41 procent av denna yrkeskår.
          </note>
          <note>
            I många branscher i Sverige i dag är vi helt beroende av en öppen
            och verklighetsnära syn på värdet av invandring. Utan invandrare
            bromsar Sverige upp, och våra tillväxtutsikter försämras.
          </note>
          <note>
            Vilken är Sverigedemokraternas lösning, Johnny Skalin? Vilka
            ska fylla hålen i den svenska välfärden nu och i framtiden om
            er politik blir verklighet?
          </note>
          <note type="speaker">
            Anf. 138 JOHNNY SKALIN (SD) replik:
          </note>
          <note>
            Fru talman! Företagande är någonting som också Sverigedemokraterna
            vurmar för, men vi gör det mer långtgående än allianspartierna.
            Allianspartierna tog ifrån småföretagarna rabatten på de första
            anställda. Småföretagen stod för i princip hela sysselsättningstillväxten
            under den förra mandatperioden. Som straff för det lade regeringen
            extra skatt på småföretagen och införde i stället en generell
            sänkning av de sociala avgifterna. Det gynnar givetvis de stora
            företagen mer än småföretagen. Låt oss prata också om detta!
          </note>
          <note>
            Annie Johansson pratar om att hon vill se fler som arbetar. Hon
            tror att den situation vi har i dag med en åldrande befolkning
            måste lösas genom invandring. Läser man Statistiska centralbyråns
            prognoser ser man att vi kommer att ha ett beräknat utanförskap
            på runt en miljon människor ända fram till år 2030. Då ska man
            också ha i åtanke att SCB i dessa prognoser räknar med en invandring
            på runt 70 000 människor. Nu står regeringen här i dag och öppnar
            för ytterligare invandring. Man tittar ensidigt på de fördelar
            som finns med de enskilda exempel man har hittat, men man tittar
            inte på helheten. Det är där vi har bristen hos regeringspartiernas
            företrädare.
          </note>
          <note type="speaker">
            Anf. 139 ANNIE JOHANSSON (C) replik:
          </note>
          <note>
            Fru talman! En av fyra läkare och en av fyra tandläkare kommer
            från andra länder. Johnny Skalin svarade inte på min fråga om
            hur vi ska fylla hålen i den svenska välfärden nu och i framtiden
            om Sverigedemokraternas politik blir verklighet.
          </note>
          <note>
            Invandrarna bär inte bara upp stora delar av den svenska välfärden.
            De är även generellt sett mer företagsamma och entreprenöriella
            än svenskfödda. Glädjande nog är dessutom trenden tydligt positiv.
            Enligt nyligen publicerad forskning har andelen företagare bland
            utomeuropeiska invandrare, både kvinnor och män, i många fall
            fördubblats de senaste 20 åren. De har fler anställda och högre
            omsättning än svenska företagare. Det är fantastiska siffror!
            Jag är övertygad om att det kan bli ännu bättre om mottagningssystemet
            fokuserar mer på de möjligheter som eget företagande innebär.
          </note>
          <note>
            Samtidigt visar annan forskning precis det som Mikaela Valtersson
            tog upp: att invandrares företagande leder till ökad handel med
            ursprungsländerna. Det är ännu en positiv effekt av tillväxt och
            sysselsättning i Sverige.
          </note>
          <note>
            Hur ser Johnny Skalin på invandrares företagande? Bidrar det
            till Sveriges utveckling eller är det en hämsko?
          </note>
          <note type="speaker">
            Anf. 140 JOHNNY SKALIN (SD) replik:
          </note>
          <note>
            Fru talman! Jag noterar att Annie Johansson inte ville prata
            om näringspolitik och företagsfrågan.
          </note>
          <note>
            När det gäller invandringen, för det verkar vara den som Annie
            Johansson vill fokusera på, och hur vi ska fylla hålen i välfärden
            är det den fråga även vi ställer oss. Hur fyller vi välfärdshålen
            när vi har en situation där nettoinvandringen kostar Sverige mellan
            1 ½ och 2 procent av bnp? Det är just det som är kärnan i vår
            kritik mot den förda regeringspolitiken.
          </note>
          <note>
            Jag tittade på utbildningsstatistik från 2009 för nyanlända invandrare.
            Av dem har 65 procent en förgymnasial utbildning. Hur ska vi sätta
            alla dessa 65 procent i jobb i ett Sverige där endast 10 procent
            av de utannonserade arbetena saknar krav på utbildning.
          </note>
          <note type="speaker">
            Anf. 141 ULLA ANDERSSON (V) replik:
          </note>
          <note>
            Fru talman! Teorin bakom jobbskatteavdraget är, kunde vi bland
            annat höra av Carl B Hamilton, att sätta press nedåt på lönerna,
            det vill säga löntagarna får en mindre andel av vinsterna. Det
            blir en överföring från dem som jobbar till dem som äger företagen.
          </note>
          <note>
            Jobbskattavdraget sorterar också in människor i närande och tärande,
            där tärande är till exempel pensionärer som betalar mer i skatt
            än löntagare. Men ännu mer tärande är tydligen de sjuka som ska
            betala en högre skatt ändå.
          </note>
          <note>
            Jobbskatteavdraget ökar också inkomstskillnaderna och gynnar
            framför allt högavlönade män som till exempel Johnny Skalin. Det
            senaste jobbskatteavdraget har en fördelning på 62 procent till
            män och 38 procent till kvinnor. De som tjänar över 40 000 kronor
            i månaden får 500 kronor i skattesänkning, och de som tjänar mindre
            får 100 kronor. Det blir alltså kraftigt ökade inkomstskillnader,
            vilket också står i propositionen.
          </note>
          <note>
            Därför skulle jag vilja höra Johnny Skalins och Sverigedemokraternas
            motivering. Hur ser ni på teorin och värderingarna bakom jobbskatteavdraget,
            och varför står ni bakom dem?
          </note>
          <note type="speaker">
            Anf. 142 JOHNNY SKALIN (SD) replik:
          </note>
          <note>
            Fru talman! Man kan konstatera att Vänsterpartiet sitter fast
            i sina välfärdsmodeller och fördelningspolitiska visioner. Man
            vill satsa mer på välfärden, men man vill göra det genom att beskatta
            de människor som man vill tilldela extra resurser. Man kritiserar
            allt som man själv inte står för såtillvida att det till och med
            är dåligt att den som arbetar över huvud taget ska få något ut
            av det hela.
          </note>
          <note>
            Vi står bakom de fyra jobbskatteavdragen. Vi har ställt oss tvekande
            till det femte just för att vi vill förstärka välfärden. Med vår
            politik frigör vi resurser som nu är fastlåsta i en misslyckad
            integrationspolitik för att stärka flera av just de områden som
            Ulla Andersson vill stärka utan att behöva stärka skatteintäkterna.
          </note>
          <note>
            Det är här vi borde ha utgångspunkten i vår diskussion. Med det
            som utgångspunkt skulle vi kunna inleda ett samarbete för att
            förstärka välfärden utan att behöva utarma arbetarna.
          </note>
          <note type="speaker">
            Anf. 143 ULLA ANDERSSON (V) replik:
          </note>
          <note>
            Fru talman! Jag tror inte att Johnny Skalin riktigt förstod vad
            jag sade. Jag skulle vilja höra varför man står bakom teorin och
            värderingarna bakom jobbskatteavdraget.
          </note>
          <note>
            Det visar sig ju att det går ut på att man ska sänka lönerna
            för löntagare. Det visar sig att det går ut på att man ska överföra
            pengar från löntagarna till företagsägarna. Det visar sig också
            att man delar in människor i närande och tärande, det vill säga
            att man gör skillnad mellan människor som har turen att få ett
            arbete och människor som har oturen att bryta benet eller få cancer.
            De ska straffas ekonomiskt.
          </note>
          <note>
            Det är det ni står bakom när ni står bakom jobbskatteavdraget.
            Det är en politik som gynnar högavlönade män, vilket är mycket
            tydligt. Jag kan i och för sig förstå det ni är ett borgerligt
            parti, och det har ni mycket tydligt visat men jag skulle ändå
            vilja höra hur ni förklarar med era egna ord varför ni står bakom
            jobbskatteavdraget. Det gjorde inte Johnny Skalin över huvud taget.
            Borgerliga värderingar är tydligen det som gäller även i det här
            fallet, och då står man även bakom hela denna teori.
          </note>
          <note type="speaker">
            Anf. 144 JOHNNY SKALIN (SD) replik:
          </note>
          <note>
            Fru talman! Vi vill stärka välfärden, precis som Vänsterpartiet.
            Men det måste också löna sig att arbeta.
          </note>
          <note>
            Regeringen som får ta ansvar för sin egen politik. Det är de
            som sätter upp förklaringen att om vi straffar de sjuka och de
            arbetslösa så skapas nya jobb. Det är ingenting som vi säger eller
            står bakom.
          </note>
          <note>
            Det vi står bakom är att om man begränsar invandringen så skapas
            och frigörs resurser så att vi både kan stärka välfärden och göra
            det lönsamt att arbeta.
          </note>
          <note type="speaker">
            Anf. 145 ANDERS SELLSTRÖM (KD) replik:
          </note>
          <note>
            Fru talman! Jag ska borra lite till i det jag borrade i lite
            grann i höstas, nämligen den framtida finansieringen av välfärden,
            och få lite förklaringar kring det. Det kan Johnny Skalin grunna
            på.
          </note>
          <note>
            I de beräkningar som SCB gör för att vi över huvud taget ska
            kunna ha en välfärd i vårt land och för att se till att vi har
            så pass många som kan jobba och försörja den del som inte jobbar
            måste vi ha en nettoinvandring på minst 25 000 personer per år.
          </note>
          <note>
            Det är alltså SCB:s beräkning, och det handlar om nettoinvandringen.
            Nu ska vi komma ihåg att den största gruppen invandrare till Sverige
            faktiskt är svenskar, så det måste man också ha med i dessa beräkningar.
          </note>
          <note>
            Jag har en fundering till. Johnny Skalin säger att asyl- och
            anhöriginvandringen ska begränsas. Det är vad Sverigedemokraternas
            politik går ut på. Jag tolkar det som att alla som kommer till
            Sverige för att jobba och har ett jobb är välkomna. Vi har en
            stark exportindustri, och vi behöver i många fall få in hjälp
            från utländsk expertis för att sälja våra varor. Därför ser vi
            över det här med en expertskatt, och enligt min tolkning skulle
            det alltså vara okej för er.
          </note>
          <note>
            Men om vi hjälper en av dessa utländska experters medmänniskor
            eller landsmän i Sverige, då är det fel. Är det så vi ska tolka
            Johnny Skalins och Sverigedemokraternas politik?
          </note>
          <note type="speaker">
            Anf. 146 JOHNNY SKALIN (SD) replik:
          </note>
          <note>
            Fru talman! Vid budgetdebatten i höstas tog Anders Sellström
            tog upp det här med SKL och att SKL antog att vi behöver en stor
            nettoinvandring för att lösa välfärdsproblemet. Nu låter det som
            att Sellström också tolkar SCB så. Det är klart att SCB gör sina
            prognoser utefter regeringens politik. Fortsätter man med den
            politik som regeringen står för där man inte får in de här människorna
            som är i utanförskap, då är det klart att man skulle kunna göra
            den teoretiska bedömningen, men det är en bedömning som inte jag
            delar. För min del anser jag varken att svenska folket är obildbart
            eller att en stor invandring kan lösa den här problematiken.
          </note>
          <note>
            Om vi sänker ambitionen med 90 procent vad gäller asyl- och anhöriginvandring
            skapar vi också utökade chanser för de människor som kommer att
            verkligen få arbete. Det är detta jag försöker påtala. Det är
            därför jag hela tiden säger att vår politik går ut på att sänka
            asyl- och anhöriginvandringen med 90 procent. Det är någonting
            jag måste stå här och upprepa hela tiden, eftersom ni inte tar
            in det.
          </note>
          <note type="speaker">
            Anf. 147 ANDERS SELLSTRÖM (KD) replik:
          </note>
          <note>
            Fru talman! Jag hör vad Johnny Skalin säger, men han svarar faktiskt
            inte riktigt på frågan: Om vi tar hit utländsk expertis, vilket
            vi gör redan i dag, och vi måste ta hit än mer i framtiden för
            att vi ska kunna sälja och exportera varor till andra länder,
            då säger Johnny Skalin att det är okej. Det är fortfarande min
            tolkning. Men om vi tar hit en av hans eller hennes landsmän som
            har problem och jobbigt då är det fel.
          </note>
          <note>
            Vi ska alltså nyttja utländska arbetare för att hjälpa vår egen
            industri. Men om vi hjälper någon som har problem från deras hemland
            då är det fel. Det är fortfarande min tolkning.
          </note>
          <note>
            Gör jag rätt tolkning, eller gör jag fel tolkning?
          </note>
          <note type="speaker">
            Anf. 148 JOHNNY SKALIN (SD) replik:
          </note>
          <note>
            Fru talman! Vi ställer oss bakom ett gästarbetarsystem. Det är
            mycket riktigt. Om det visar sig att vi inte på något sätt kan
            tillgodose de behov som finns på den svenska arbetsmarknaden kan
            vi ta hit expertis under tillfälliga former fram till dess att
            vi har löst den inhemska problematiken i vårt land.
          </note>
          <note>
            Detta handlar för er del inte om att hjälpa människor. För vår
            del gör det det därför att med en begränsad invandringspolitik
            kan vi rikta mer resurser till de människor som faktiskt har dessa
            behov. Med mer resurser till UNHCR:s flyktingorgan kan vi hjälpa
            de människor som faktiskt har behov, om det är det som är utgångspunkten.
            Men det är inte det som är utgångspunkten för regeringen. Utgångspunkten
            för regeringen är att skapa ett överutbud av arbetskraft så att
            man därigenom kan pressa ned lönerna och så att man därigenom
            kan hålla den tunga storindustrin under armarna.
          </note>
          <note type="speaker">
            Anf. 149 ULLA ANDERSSON (V):
          </note>
          <note>
            Fru talman! Ingen är förvånad. Svaret på varje tänkbart samhällsproblem
            är detsamma: sänkta skatter för de rika, press nedåt på lönerna
            för alla andra och sålda arbetsplatser överallt i den gemensamt
            ägda ryggraden i samhällsekonomin.
          </note>
          <note>
            Men det som vi behöver är inte fler riskkapitalister i skolor
            och sjukhus. Det som vi behöver är riktiga investeringar, inte
            utförsäljningar. Det ska vara långsiktiga investeringar som ser
            till att tågen går i tid och att de som ska söka jobb har en ordentlig
            utbildning. Sju av tio företag ropar efter rätt utbildad arbetskraft
            när vi har massarbetslöshet. Då väljer regeringen ändå att dra
            ned på utbildningar och arbetsmarknadspolitik och att satsa på
            att fasa in människor i fas 3. Regeringen räknar kallt med en
            stigande långtidsarbetslöshet. Men det vi behöver är en politik
            för full sysselsättning och ökad jämlikhet som rustar Sverige
            för framtiden.
          </note>
          <note>
            Regeringen vill gärna få oss att tro att det går att sänka skatter
            och ändå investera i välfärd, infrastruktur och bostadsbyggande.
            Men det visar sig nu svart på vitt i regeringens egna siffror
            att man drar ned på anslagen till välfärden i kommuner och landsting,
            på utbildningssidan, bostadsförsörjningen och infrastrukturen.
            Miljö- och klimatpolitiken består av neddragning på neddragning.
            Det är givet eftersom det inte går att minska skatteintäkterna
            och påstå att man kan förbättra välfärden och satsa på utbildning,
            miljö och infrastruktur samtidigt.
          </note>
          <note>
            Det mest flagranta är nog ändå när regeringen påstår att ersättningen
            från arbetslöshetsförsäkringen på 4 900 kronor i månaden kan hindra
            människor från att vilja ta jobb. Är det där gränsen går för era
            krav på sänkta löner, Borg? Att påstå att det för vissa människor
            är mer lönsamt att leva på 4 900 kronor i månaden än att jobba
            visar på en människosyn som får åtminstone mig att må illa.
          </note>
          <note>
            Den förda politiken får i förlängningen stora samhällskonsekvenser.
            Resurser förs från den gemensamma offentliga välfärden till privat
            konsumtion. Det är en omfördelning från dem som har ett litet
            ekonomiskt utrymme till dem som redan har mer, oftast mycket mer.
            Jobbskatteavdraget gynnar högavlönade män men betalas av sjuka,
            arbetslösa och pensionärer.
          </note>
          <note>
            Framför allt drabbas vi kvinnor genom stora besparingar i sjukförsäkringen.
            26 miljarder kronor har sjuka tvingats avstå. Det är ungefär lika
            mycket som de 10 procent rikaste, där sju av tio är män, har fått
            i skattesänkningar. Barnfattigdomen liksom inkomstskillnaderna
            mellan kvinnor och män ökar, och vi har fått 115 000 fler kvinnor
            som lever i fattigdom. Det femte jobbskatteavdraget ska enligt
            regeringens egna beräkningar ge 62 procent till männen och 38
            procent till kvinnorna. Det ska öka inkomstskillnaderna och framför
            allt gynna högre tjänstemän. Tjänar man över 40 000 kronor får
            man 500 spänn, tjänar man därunder får man en hundralapp. Det
            är inte rimligt. Det är helt huvudlöst.
          </note>
          <note>
            Men förutom att finansieringen av skattesänkningarna slår hårt
            mot de enskilda, som i fallet med alla sjukskrivna som slängs
            ut från sjukförsäkringen, slår den mot vår gemensamma välfärd.
            Det är väl känt att vi svenskar prioriterar bättre kvalitet i
            välfärden före sänkt skatt. Men en hög kvalitet i välfärden kostar
            också pengar, och därmed behöver man skatteintäkter.
          </note>
          <note>
            20 procent av alla förskolebarn går i dag i barngrupper som har
            fler än 21 barn. De senaste två åren har antalet anställda inom
            äldreomsorgen minskat med 4 000 och inom sjukvården med 6 000.
            På fritids har en anställd ansvar för 21 barn. Detta får konsekvenser.
            Äldre som är i behov av omsorg och hjälp får avstå. Personalen
            stressas och tvingas lämna personer i behov av hjälp och stöd
            åt sitt öde trots att man inget hellre vill än att hjälpa och
            bistå på allra bästa sätt. Kvinnor går ned i arbetstid eller slutar
            jobba för att vårda anhöriga för att de inte ser någon annan utväg.
            50-talsvindar blåser, och vi ser återigen hur vi kvinnor får gå
            ned i arbetstid eller sluta jobba för att vårda anhöriga. Men
            regeringen tycker att det är viktigare att restaurangägare ska
            få högre vinster och sänker i stället restaurangmomsen. Det är
            en momssänkning som koster mycket mer än att återanställa de 10
            000 som mist jobbet i sjukvården och äldreomsorgen.
          </note>
          <note>
            I dag tvingas många kvinnor arbeta deltid eller tacka nej till
            jobb eller kan inte få jobb för att barnomsorgen inte är öppen
            när folk jobbar. Så många som var tredje svensk arbetar regelbundet
            på obekväma arbetstider. Av dem har ungefär 300 000 barn under
            sex år. Det är en ökning med 25 procent sedan 2005. I omsorgen,
            i butiker, på kaféer och restauranger jobbar 70 procent av småbarnsföräldrarna
            regelbundet på sådana tider. Inte ens hälften av landets kommuner
            erbjuder barnomsorg utanför kontorstid. Antalet har dessutom minskat
            under den borgerliga regeringens tid.
          </note>
          <note>
            Är det inte orimligt att alla som ser till att hålla servicesamhället
            i gång inte själva har tillgång till den gemensamt finansierade
            barnomsorgen när de jobbar?
          </note>
          <note>
            Den som någon gång har arbetat på en förskola eller på ett äldreboende
            vet att lönen är knapp och inte räcker till månadens slut. Det
            håller inte. Det behövs en rejäl satsning på att få upp lönerna
            och förbättra arbetsvillkoren. Det om något skulle innebära ett
            stort steg framåt för jämställdheten inom arbetslivet men också
            i samhället i stort. Men vad gör Anders Borg? Jo, han kräver lägre
            ingångslöner i välfärdssektorn och vägrar lagstifta om rätt till
            heltid. Han menar på fullt allvar att lönerna för undersköterskor,
            barnsköterskor, förskollärare och sjuksköterskor är för höga.
          </note>
          <note>
            Nyligen uppmanade han därför kommunpolitikerna att bli bättre
            på att i de kommande avtalsförhandlingarna sätta press på lönerna
            nedåt. Löner på 16 070 kronor är för höga i det borgerliga Sverige.
            Det är ett helt fantastiskt uttalande från den person som är ytterst
            ansvarig för den borgerliga ekonomiska politiken.
          </note>
          <note>
            I stället för skattesänkningar behöver vi en utbyggd välfärdssektor
            med bättre kvalitet i form av fler anställda, en barnomsorg som
            har öppet på kvällar, nätter och helger, mindre grupper och bättre
            arbetsvillkor och inte minst högre löner.
          </note>
          <note>
            Fru talman! Riskkapitalbolagen har minskat sina investeringar
            med 60 procent de senaste två åren. Satsningarna i unga tillväxtbolag
            har rasat. Det är en mycket allvarlig situation för Sveriges framtida
            utvecklingsmöjligheter. När nya företag inte får tillgång till
            kapital slår det mot den framtida sysselsättningen, mot landets
            konkurrenskraft och mot den ekonomiska tillväxten.
          </note>
          <note>
            Men frågan är varför viljan att satsa pengar i unga svenska företag
            har försvunnit. Svaret är att det finns andra investeringar som
            ger långt högre vinst, har en stabil tillväxt och är helt riskfria.
            Det handlar om svensk vård, skola och omsorg. I takt med att riskkapitalbolag
            nu vräker in pengar i tidigare offentliga verksamheter stryper
            de tillgången till riskkapital till små svenska tillväxtbolag.
            Varför ska man göra investeringar där riskerna är stora när man
            kan köpa ett vårdföretag med garanterad vinst från dag ett tack
            vare våra skattepengar? Detta är så klart tragiskt, inte bara
            för att svenskt näringsliv dräneras på det så viktiga riskkapitalet
            utan också för att välfärden är en sektor där riskkapitalbolagen
            inte hör hemma över huvud taget. Från att ha varit viktiga aktörer
            för att utveckla svenskt näringsliv håller riskkapitalbolagen
            nu på att hamna i ett svårartat bidragsberoende. Utan våra skattepengar
            skulle deras vårdbolag, skolbolag och omsorgsbolag inte överleva
            en sekund. Deras vinster som tidigare genererades av smarta idéer
            genereras nu av skattepengar som man smusslar undan och stoppar
            i egen ficka.
          </note>
          <note>
            Riskkapitalbolagen inom välfärden behöver inte ens bry sig om
            konjunkturen. Finanskrisen var en lite mysig höstvind eftersom
            man ändå var garanterad vinsten. Människor fortsätter nämligen
            att bryta benen och bli gamla oavsett vad som händer på börsen.
          </note>
          <note>
            Och skattepengarna fortsätter att trilla in. Den så omhuldade
            teorin om att hungriga lejon jagar bäst verkar inte längre gälla
            riskkapitalbolagen. Riskkapitalbolagen har blivit slöa och feta
            efter att ha matats med svensk skattefinansierad välfärd.
          </note>
          <note>
            Risken är borta och ersatt av en garanti från oss skattebetalare
            att alltid ställa upp med pengar. Vi har sett exempel på investeringar
            som har gett uppemot 450 procents avkastning. Enligt Statistiska
            centralbyrån är det högre avkastning på eget insatt kapital i
            välfärdssektorn än genomsnittet inom svenskt näringsliv.
          </note>
          <note>
            Om vi jämför med en bransch som anklagas för att vara vinstgalen,
            det vill säga elbranschen, visar det sig att elbranschen har en
            avkastning på 15 procent medan äldreomsorgen och omsorgen har
            33 procent. Ja, ni hörde rätt, dubbelt så hög avkastning.
          </note>
          <note>
            Det kanske osmakligaste av allt i den här soppan är ändå att
            medan våra skattepengar möjliggör riskkapitalbolagens expansion
            ser de själva till att slippa betala skatt.
          </note>
          <note>
            Många har beskrivit privatiseringen av välfärden som framtiden.
            Det är tyvärr precis tvärtom. Svenska företag behöver riskkapital.
            Svensk vård, skola och omsorg behöver långsiktighet och solidariska
            lösningar, inte riskkapitalbolag.
          </note>
          <note>
            Fru talman! Det måste vara enkelt att vara moderat. Varje problem
            har samma lösning. Sänkta skatter för män med portfölj och slips
            som inte har en aning om hur det är att ha ett typiskt arbete
            i Sverige i dag. Sänkta löner för alla andra, så att överskotten
            ska växa på hög i Danderyd och på Stureplan. Sålda arbetsplatser
            i välfärden, som steg för steg förvandlar ryggraden i samhällsekonomin
            till en tummelplats för företag som vill leva gott på skattemedel.
          </note>
          <note>
            I detta anförande instämde Siv Holma, Wiwi-Anne Johansson, Jacob
            Johnson, Lars Ohly och Mia Sydow Mölleby (alla V).
          </note>
          <note type="speaker">
            Anf. 150 Finansminister ANDERS BORG (M) replik:
          </note>
          <note>
            Fru talman! Regeringens politik vilar på att full sysselsättning
            bidrar till en rättvis fördelning av välfärden. Den största orättvisan
            i det samhälle vi ser är alltid arbetslösheten. Här har vi en
            tydlig skiljelinje mot Vänsterpartiet. När Vänsterpartiet hade
            inflytande i Sverige ökade orättvisorna. Utanförskapet bet sig
            fast och människor fastnade i långvarig frånvaro från arbetsmarknaden.
          </note>
          <note>
            Det här är inte rättvis politik. Vänsterpartiet står för en i
            grunden orättvis politik. Rättvisa är att det lönar sig att anstränga
            sig och prestera. Vänsterpartiet säger nej till jobbskatteavdraget.
            Rättvisa är att vi via utbildning ger alla en god start i livet.
            Vänsterpartiet säger nej till de lärlingskontrakt, de betyg och
            de kunskapskrav som är absolut nödvändiga för att bygga ett rättvist
            samhälle.
          </note>
          <note>
            Vänsterpartiet förstår inte att rättvisa handlar om att vård,
            skola och omsorg ska ges efter behov även när det gäller det man
            kan få inom friskolor och andra alternativ. Man säger nej till
            de 70 000 arbetstillfällen som nu håller på att växa fram inom
            hushållstjänsterna. Vänsterpartiet förstår inte att rättvisa handlar
            om att värna om dem som har minst och att kärnan i den politiken
            är att skapa sysselsättning och bidra till full sysselsättning
            för alla. Då betyder höjda skatter arbetslöshet.
          </note>
          <note>
            Vänsterpartiets politik handlar i praktiken om orättvisor. Det
            var så det blev när Vänsterpartiet hade inflytande. Vänsterpartiets
            praktik är också deras teori. Man avvisar alla de rimliga definitioner
            av rättvisa som jag här har redovisat. Vänsterpartiets politik
            handlar om orättvisa. Regeringens politik har som kärnvärdering
            att full sysselsättning bygger rättvisa.
          </note>
          <note type="speaker">
            Anf. 151 ULLA ANDERSSON (V) replik:
          </note>
          <note>
            Fru talman! Anders Borg har skrutit rätt häftigt här i dag, men
            jag ska göra Anders Borg rätt besviken och också väldigt många
            andra. Fakta är att om vi skulle ha samma sysselsättningsgrad
            vid slutet av 2015 som vid slutet av 80-talet, som Anders Borg
            har jämfört med, skulle vi ha över 300 000 fler sysselsatta och
            vi skulle ha 100 000 färre arbetslösa. Den jobbpolitik vi hittills
            har sett har bestått av skattesänkningar med en förhoppning om
            att det på lång sikt ska ge jobb.
          </note>
          <note>
            Om man skulle ta de siffror på allvar som Anders Borg själv har
            presenterat skulle man ha kunnat konstatera att varje jobb, om
            det nu kommer, kostar ungefär 1 miljon. Om vi tittar på den politik
            som Anders Borg har fört, med sänkta socialavgifter, med en förhoppning
            om att någon ska anställa någon till om man sänker arbetsgivaravgifterna,
            har varje jobb kostat 2 ½ miljoner.
          </note>
          <note>
            För de pengarna skulle vi kunna investera ganska kraftigt i en
            förbättrad järnväg och i ökat banunderhåll. Jag tror att vi är
            många som tycker att tågen ska komma i tid hädanefter. Vi skulle
            kunna investera i mindre barngrupper i förskolan, i en bättre
            sjukvård och äldreomsorg. Vi ser nu att antalet anställda i kommunsektorn
            har minskat, och de kommer inte heller att återhämtas under de
            kommande åren, vilket jag faktiskt hade hoppats på. Anders Borg
            drar i stället ned på statsbidragen.
          </note>
          <note>
            Anders Borg pratar om att han vill värna dem som har minst, och
            så kräver han sänkta löner för kvinnor i välfärdssektorn. Jag
            tycker att det rimmar väldigt illa, Anders Borg. Det där med rättvisa
            tror jag att du får fundera över ett tag till.
          </note>
          <note type="speaker">
            Anf. 152 Finansminister ANDERS BORG (M) replik:
          </note>
          <note>
            Fru talman! Jag funderar mycket på rättvisa. Och när jag funderar
            på rättvisa tänker jag på att när vi hade en vänsterpolitik i
            Sverige ökade inkomstskillnaderna. När vi hade vänsterpolitik
            i Sverige ökade förmögenhetskoncentrationen.
          </note>
          <note>
            Varför är det en sådan nattsvart skillnad mellan Vänsterns praktik
            och dess teori? Jo, därför att man tappar jobben. Man glömmer
            att full sysselsättning är grunden för en rättvis fördelning av
            välfärden. Det är bara med full sysselsättning vi kan garantera
            en rättvis fördelning av välfärden.
          </note>
          <note>
            Då blir det så här. Då talar Vänsterpartiet om rättvisa och om
            arbete. Sedan vill man trycka ut de 70 000 jobb som nu kommer
            i privata välfärdstjänster. Då vill man trycka bort det som skapar
            grunden för välfärd, nämligen att vi belönar människor efter prestation,
            att vi bygger rättvisa på att vi utjämnar med hjälp av god utbildning.
            Det är ju det som är skiljelinjen. Vi har en rättvisa byggd på
            arbete och ansträngning. Vänsterpartiet bygger orättvisa med arbetslöshet.
          </note>
          <note type="speaker">
            Anf. 153 ULLA ANDERSSON (V) replik:
          </note>
          <note>
            Fru talman! Anders Borg belönar människor efter prestation och
            straffar människor som blir sjuka. Det skulle man också kunna
            säga. Jag tycker att det är en ganska förkastlig syn att vi ska
            dela in människor i närande och tärande. Oavsett varifrån inkomsten
            kommer tycker jag att man ska beskattas lika.
          </note>
          <note>
            Anders Borg tycker i stället att män med högre inkomster ska
            belönas rikligen. Det är tydligen rättvist i Anders Borgs värld,
            för det är väl det som är prestation. Annars skulle ju inte fördelningen
            se ut som den gör. 62 procent är män, 38 procent är kvinnor. 500
            kronor till dem som tjänar över 40 000 och en hundralapp till
            dem som tjänar lite mindre. Är du sjuk ska du straffas. Du ska
            inte ens få ersättning från sjukförsäkringen.
          </note>
          <note>
            Till full sysselsättning, Anders Borg, är det långt, tyvärr.
            Jag tror att vi alla skulle vilja se en sådan utveckling. Men
            er politik är ineffektiv. Ni skapar inga jobb. Med de pengar du
            har lagt på jobbskatteavdrag, sänkta socialavgifter eller någon
            förhoppning om RUT-tjänster skulle vi ha fått bättre kvalitet
            i välfärden för väldigt många och efter behov, inte efter plånbokens
            tjocklek. Det är en utveckling som inte har någonting med rättvisa
            att göra.
          </note>
          <note type="speaker">
            Anf. 154 CARL B HAMILTON (FP) replik:
          </note>
          <note>
            Fru talman! Jag har en fråga till Ulla Andersson: Anser Ulla
            Andersson och Vänsterpartiet att staten ska vara beredd att gå
            in helt eller delvis med permanent statligt ägande i Saab?
          </note>
          <note type="speaker">
            Anf. 155 ULLA ANDERSSON (V) replik:
          </note>
          <note>
            Fru talman! Det var kort och koncist. Jag kan säga att jag anser
            att regeringen borde ha en näringspolitik och en industripolitik.
            Det hade hjälpt ganska mycket under de här åren. Det skulle även
            hjälpa framöver.
          </note>
          <note>
            Vänsterpartiet har nog aldrig ansett att vi ska gå in med ett
            helt statligt ägande i Saab. Däremot har vi ansett att staten
            kan ta ett ansvar för att möjliggöra att Saab överlever. Det tycker
            vi även i det här läget. Regeringen skulle till exempel kunna
            ta initiativ till att omförhandla räntan hos EIB. Det skulle vara
            ett bra sätt.
          </note>
          <note>
            Framför allt skulle jag vilja se en industri- och näringspolitik.
            Jag har läst vårpropositionen och jag ser inte ett enda inslag,
            ingenting på hela området, vilket gör mig rätt bedrövad, för jag
            vill se en politik för full sysselsättning. Jag vill se fler jobb.
            Men det är tomt, innehållslöst. Jag skulle tro att väldigt många
            inom industrisektorn är rätt förvånade och också besvikna.
          </note>
          <note>
            Om jag går tillbaka till det tidigare replikskifte Carl B Hamilton
            och jag hade kunde man åtminstone tycka att infrastrukturen, som
            näringslivet är väldigt beroende av, även Saab så klart, skulle
            ha kunnat få ett gott tillskott. Näringslivet efterfrågar ju en
            uthållighet i satsningarna på till exempel järnvägen. Det är många
            företag som nu har tvingats ta över transporterna på väg i stället
            för på järnväg. Där sviker regeringen också.
          </note>
          <note>
            Anders Borg kanske i sitt inlägg åtminstone kan svara på varför
            de 800 miljoner som är den lilla engångssatsning ni gör, som ändå
            är ett steg i rätt riktning, inte ens är finansierade i den här
            propositionen och inte heller i tilläggsbudgeten.
          </note>
          <note type="speaker">
            Anf. 156 CARL B HAMILTON (FP) replik:
          </note>
          <note>
            Fru talman! Jag tycker att det var ett väldigt bra besked som
            Ulla Andersson gav här att Vänsterpartiet inte tänker stödja några
            tankar som kan komma att framföras på att staten ska gå in som
            ägare i Saab. Det var ett bra besked.
          </note>
          <note>
            Det som händer i Trollhättan visar att det är rätt bra om företag
            går med vinst. Då är min fråga till Ulla Andersson: Vad är en
            rättvis vinstnivå? Vad är en rättvis avkastning på eget kapital?
            Ulla Andersson uppehöll sig mycket i sitt anförande vid avkastning
            på kapital hos olika investerare och företag. Vad är en rättvis
            avkastning på eget kapital?
          </note>
          <note type="speaker">
            Anf. 157 ULLA ANDERSSON (V) replik:
          </note>
          <note>
            Fru talman! Jag tycker inte att man ska ha avkastning på eget
            insatt kapital inom välfärden. Jag tycker inte att vinstintressen
            över huvud taget hör hemma där. Det leder i helt fel riktning.
          </note>
          <note>
            Det ni nu försöker skapa är en marknad där man tjänar pengar
            på att människor blir sjukare och på att äldre får det sämre.
            Det är ju en sådan prisutveckling att blir den äldre sämre får
            man högre betalning. Det leder i fel riktning. Om man har en politik
            som går ut på att det är plånboken som styr och inte behoven ökar
            kostnaderna för skattebetalarna. Jag tycker att en avkastning
            på 33 procent inom äldreomsorgen är helt fel. Det är ruttet rent
            ut sagt.
          </note>
          <note>
            Jag tycker att skattepengar ska gå till vård, skola och omsorg.
            Blir det pengar över ska de gå tillbaka till en förbättrad kvalitet
            eller till skattebetalarna. Jag tycker inte att vinstintressen
            har inom välfärden att göra, utan allting ska gå till vården av
            de sjuka, till omsorgen om de äldre och till barnens utveckling.
          </note>
          <note type="speaker">
            Anf. 158 ANNIE JOHANSSON (C) replik:
          </note>
          <note>
            Fru talman! Vänsterpartiet skrev alldeles nyligen i en debattartikel
            att de vill vara landsbygdens bästa vänner. För Centerpartiets
            del välkomnar jag ett ökat engagemang i landsbygdsfrågor från
            alla parter och intressenter. Det behövs för att kunna skapa det
            sammanhållna Sverige som vi vill se.
          </note>
          <note>
            Men när jag läser Vänsterpartiets program slås jag av att det
            är samma gamla visa som vanligt. Det är mer statligt stöd och
            mer satsningar från det offentliga. Och vad värre är, det finns
            knappt ett enda ord om dem som vi vet skapar tillväxt och jobb,
            nämligen småföretagarna, och betydelsen av ett stärkt civilsamhälle.
          </note>
          <note>
            För oss i Centerpartiet är det en självklarhet att landets många
            småföretagare är navet för en tillväxt som omfattar hela Sverige.
            Det är i de små företagen som de många nya jobben kommer att skapas.
            Det är därmed dessa som utgör grunden för vår gemensamma välfärd.
            Centerpartiets politik går ut på att fler ska våga ta steget att
            bli företagare för att sedan kunna expandera och skapa nya jobb.
            För att skapa attraktiva boendemiljöer och grundläggande service
            över hela landet krävs det just jobb. Jobb är motorn för landsbygdsutveckling.
            Utan jobb stannar landsbygden, och det blir än svårare att mota
            den urbaniseringstrend som vi nu ser.
          </note>
          <note>
            Vi i Centerpartiet tror också på människors inneboende kraft,
            på deras entreprenörskap och arbetsvilja, det som Vänsterpartiet
            lite nedlåtande kallar för marknadskrafterna. Men det är så jobb
            och tillväxt skapas. Det visar exempel från min hemby Maramö utanför
            Värnamo i söder till Kiruna i norr.
          </note>
          <note>
            Hur vill Vänsterpartiet skapa en levande landsbygd och ett sammanhållet
            Sverige som håller långsiktigt, Ulla Andersson? Vilka tillväxtreformer
            står Vänsterpartiet för som kommer att göra att småföretag och
            jobb skapas och stannar på landsbygden?
          </note>
          <note type="speaker">
            Anf. 159 ULLA ANDERSSON (V) replik:
          </note>
          <note>
            Fru talman! Jag är väldigt glad över att Annie Johansson tar
            tillfället i akt att diskutera landsbygdens utveckling. Till skillnad
            från Annie Johansson anser jag att samhället har ett övergripande
            ansvar för hela landet. Man behöver samhällsservice oavsett var
            man bor. Det är väl känt att om samhället, i många fall staten,
            drar sig tillbaka i form av neddragningar när det gäller apotek,
            försäkringskassekontor eller skattekontor drar sig också annan
            service tillbaka. Därför menar vi att staten har ett övergripande
            ansvar.
          </note>
          <note>
            Vi menar också att staten har ett övergripande ansvar för att
            se till att det finns en infrastruktur som fungerar över hela
            landet. Det kan vi tyvärr också se att Centerpartiet inte gör.
            Man tycker åtminstone inte att det ska finnas en järnväg som fungerar
            över hela landet, utan man satsar framför allt på nybyggnation
            av vägar, medan vi satsar på ökat underhåll av vägar och en utbyggnad
            av järnvägstrafiken. Dessutom lägger vi pengar på en utbyggnad
            av kollektivtrafiken.
          </note>
          <note>
            Annie Johansson har nog läst lite dåligt när det gäller det där
            med småföretag. Småföretag är mer vanligt på landsbygden än i
            storstäder och andra städer. Det finns en kraftig sådan tendens.
          </note>
          <note>
            Vi har en rad förslag för att gynna småföretag på landsbygden.
            Vi anser att biobränslen kommer att vara en väldigt bra utvecklingsfaktor
            för företag på landsbygden. Vi lägger fram förslag om turism.
            Vi lägger fram förslag om mat. Vi tror väldigt mycket på lokalt
            producerad mat inför framtiden. Och vi har en hel rad andra förslag.
          </note>
          <note>
            Vi har ett 16-punktsprogram och en övergripande strategi. Vi
            tycker dessutom att samhället skulle kunna bidra lite mer genom
            att avsätta forskningspengar för att tillsammans med företag,
            regioner och kommuner ute på landsbygden bedriva forskning om
            hur den bästa landsbygdsutvecklingen ska kunna ske. Vi tror på
            en sådan politik.
          </note>
          <note>
            Till sist menar vi att vi behöver ett nordiskt samarbete om landsbygdsutveckling.
            Vi har likartade problem och likartade möjligheter, och vi kan
            lära av varandra. Därför tror vi också på ett ökat samarbete i
            Norden.
          </note>
          <note type="speaker">
            Anf. 160 ANNIE JOHANSSON (C) replik:
          </note>
          <note>
            Fru talman! Det var glädjande saker som Ulla Andersson tog upp.
            De ligger helt i linje med det som regeringen och Centerpartiet
            har genomfört. Vi har satsat på att öka den grundläggande servicen
            runt om. Vi har satsat på ökat stöd till kommersiell service och
            statlig service. Vi har satsat på infrastruktur. En sådan post
            handlar om enskilda vägar som är väldigt viktiga för landsbygden.
            Under den förra mandatperioden ökade den från 600 miljoner till
            nästan 1 miljard. Det är en ganska fin satsning på landsbygdens
            alla vägar.
          </note>
          <note>
            Jag ska ta ett konkret exempel på hur Vänsterpartiet och Ulla
            Andersson vill slå undan benen för många småföretagare på landsbygden.
            Det handlar om ILO 94. Att ratificera den innebär att småföretagare
            på landsbygden inte har en chans att vara med i den offentliga
            upphandlingen. Det är jätteviktigt för dessa företag att få vara
            med och konkurrera i kommunens offentliga upphandling.
          </note>
          <note>
            Vad säger Ulla Andersson om kilometerskatt, bensinskatt, inkomstskatter,
            sänkta arbetsgivaravgifter och handelsgödselskatt? Hur ska ökade
            vänsterkostnader för landsbygdsbor leda till mer marginaler och
            en levande landsbygd?
          </note>
          <note type="speaker">
            Anf. 161 ULLA ANDERSSON (V) replik:
          </note>
          <note>
            Fru talman! Jag vet inte om Annie Johansson har missat den senaste
            tidens rubriker om att Försäkringskassan drar ned antalet kontor
            runt om i hela landet. Jag tycker inte att det är att upprätthålla
            servicen på landsbygden.
          </note>
          <note>
            Annie Johansson hoppade över en väldigt viktig del för småföretag
            på landsbygden, och det är tillgången på kapital. Vänsterpartiet
            har kanske hårdast av alla i den här kammaren försökt att lägga
            fram förslag om att stärka kapitalförsörjningen på landsbygden.
            Det handlar om förslag på hur man kan stärka lokala banker och
            sparbanker och skapa möjligheter för kapital till mindre företag.
            Tyvärr har vi inte fått något stöd från Centerpartiet i den frågan.
          </note>
          <note>
            Vi har också lagt fram förslag på att man kan stärka tjänstemän
            i kommuner och landsting för att förbättra den offentliga upphandlingen
            och för att skapa förutsättningar för mindre företag på landsbygden
            att kunna delta.
          </note>
          <note>
            Vi tycker också att anställda på landsbygden ska ha en bra arbetsmiljö.
            Därför tycker vi att ILO-konventionen är viktig.
          </note>
          <note>
            I de förslag där vi tidigare har höjt bensinskatten har vi också
            kompenserat de boende på landsbygden med sänkt fordonsskatt och
            höjda reseavdrag.
          </note>
          <note type="speaker">
            Anf. 162 ANDERS SELLSTRÖM (KD) replik:
          </note>
          <note>
            Fru talman! Jag tycker att vi hör att Vänsterpartiet och Ulla
            Andersson har en ganska enögd syn på detta med skatteintäkter.
            Vad som skapar tillväxt och de här skatteintäkterna verkar Vänsterpartiet
            helt lämna därhän. Med en sådan politik på sikt finns det till
            slut bara nedskärningar att fördela, och det ska vi akta oss för
            rejält.
          </note>
          <note>
            Ulla Andersson har varit inne på att skatteavdrag eller skattesänkningar
            i sig inte skulle generera några mer resurser till välfärden över
            huvud taget. Det är en lite märklig syn.
          </note>
          <note>
            Låt mig ta ett exempel. Jag har tittat lite tillbaka i tiden.
            Under perioden 20062010 ökade skatteintäkterna med 60 miljarder
            trots den enorma finansiella kris vi har gått igenom. Vi har samtidigt
            sänkt skatterna med drygt 100 miljarder. Trots detta har skatteintäkterna
            ökat. Är det trolleri eller vad kan det vara fråga om, Ulla Andersson?
          </note>
          <note>
            Dessutom har vi kommuner och landsting som nu redovisar olika
            resultat för 2010. Jag ska berätta om några. Umeå har gått drygt
            300 miljoner plus, Kalmar 77 miljoner plus, Malmö drygt 300 miljoner
            plus och Lidköping 166 miljoner plus. Gemensamt för de här kommunerna
            är att de alla är rött styrda. Vi har heller aldrig haft så höga
            nivåer på statsbidragen till kommuner och landsting som vi har
            på sikt.
          </note>
          <note>
            Varför använder inte de rött styrda kommunerna pengarna till
            just välfärdssatsningar? Du håller väl med om att det kommunala
            självstyret är viktigt? Det är grunden till någonting, och ger
            vi pengar till kommuner och ser till att de har bra ekonomi ska
            de också använda dem till välfärdssatsningar. Men varför, Ulla
            Andersson, gör man inte det i de rött styrda kommunerna, om du
            nu säger att det är brist på pengar till välfärden? Den logiken
            verkar inte finnas i ditt resonemang när man tittar på verkligheten.
          </note>
          <note type="speaker">
            Anf. 163 ULLA ANDERSSON (V) replik:
          </note>
          <note>
            Fru talman! Kanske Anders Sellström skulle vara lite självkritisk
            i den här frågan. När finanskrisen kom var det många kommuner
            och landsting som var väldigt oroliga. Man var tvungen att dra
            ned därför att skatteintäkterna skulle sjunka kraftigt. Regeringen
            valde att inte kompensera kommunerna för den inkomstminskningen,
            och man började också med kraftiga nedskärningar.
          </note>
          <note>
            22 000 arbetstillfällen har försvunnit i kommunsektorn de senaste
            två åren. Regeringen planerar inte för att det tappet ska återhämtas
            i framtiden, utan man väljer att dra ned på statsbidragen.
          </note>
          <note>
            Regeringen har valt att sänka skatter för 100 miljarder. Det
            är 100 miljarder som man skulle ha kunnat göra något annorlunda
            för.
          </note>
          <note>
            Man skulle ha kunnat använda en hel del av de pengarna till att
            förbättra banunderhållet så att vi hade sluppit sitta på tåg och
            vägar i 358 dygn under förra året. Trafiken stod helt stilla i
            358 dygn förra året.
          </note>
          <note>
            Vi skulle ha kunnat lägga en hel del på att minska barngrupperna
            i förskolan. 20 procent av alla barn går nu i barngrupper med
            över 21 barn. På fritis har en anställd ansvar för 21 barn. Är
            det kvalitet, Anders Sellström? Tycker du att det är rimligt?
            Under era år har barngrupperna i förskolan ökat, barngrupperna
            i skolbarnsomsorgen ökat, personalen inom äldreomsorgen minskat
            och personalen inom sjukvården minskat.
          </note>
          <note>
            Men vinsterna i välfärdssektorn har kraftigt ökat. 7 miljarder
            har gått till vinst i stället för bättre kvalitet i vård, skola
            och omsorg.
          </note>
          <note>
            Det finns valmöjligheter. Antingen kan man tro att sänkta skatter
            är framtidens paradis. Eller också kan man tro att en jämn fördelning
            av inkomster så att vi ökar jämlikheten i samhället och alla får
            ta del av den växande kakan kan vara ett bra sätt att öka tillväxten
            och skapa jobb. De med lägst inkomster har också störst behov
            av att konsumera. Men ni har framför allt gynnat högavlönade män
            med era skattesänkningar, vilket inte skapar ökad konsumtion utan
            troligtvis ökad spekulation och sparande.
          </note>
          <note type="speaker">
            Anf. 164 ANDERS SELLSTRÖM (KD) replik:
          </note>
          <note>
            Fru talman! Det bekräftar min bild av ett väldigt enögt resonemang
            kring skatteintäkter. Man tror att det finns en viss storlek på
            kakan, och oavsett hur man skär den är det bara den storleken
            som gäller hela tiden.
          </note>
          <note>
            Välfärdssektorn går med vinst, säger du, Ulla Andersson. Ja,
            i Umeå drygt 300 miljoner, Kalmar plus 77 miljoner, Malmö drygt
            300 miljoner och Lidköping 166 miljoner. Varför använder inte
            socialdemokratiskt och vänsterpartistiskt styrda kommuner de resurser
            som finns i välfärdsarbetet? Det är min fundering. För det kommunala
            självstyret står vi väl kvar vid? Vi kan inte börja ändra det.
          </note>
          <note>
            Regeringen har i kristider sett till att förse kommuner och landsting
            med pengar, men man har inte riktigt använt dem, av olika skäl.
            Du står där och får inte fram varför ni i de rött styrda kommunerna
            inte har använt dem. Vad är det som gör att ni inte använder de
            pengarna?
          </note>
          <note>
            Trots ett tapp på över 5 procent av bnp har vi ökat skatteintäkterna
            till den offentliga sektorn, trots skattesänkningar. Vi har bakat
            kakan större.
          </note>
          <note type="speaker">
            Anf. 165 ULLA ANDERSSON (V) replik:
          </note>
          <note>
            Fru talman! Jag trodde att Anders Sellström kände till att det
            finns en lagstiftning som säger att kommuner ska ha en god ekonomisk
            hushållning och därmed att de också ska gå med överskott. Det
            var därför jag inte bemötte det. Men nu sade jag det, för nu kanske
            även Anders Sellström känner till det.
          </note>
          <note>
            Anders Sellström säger att jag har ett enögt resonemang. Det
            säger en företrädare för regeringspartierna som har samma svar
            på alla problem: Sänk skatterna, pressa lönerna nedåt och privatisera.
            Snacka om enögdhet! Snacka om att öka ojämlikheten och att ineffektivt
            använda skattebetalarnas pengar!
          </note>
          <note>
            Vi kan lägga de här pengarna i stället för att ha en förhoppning
            om att rika människor ska konsumera mer och på så vis skapa jobb
            på att öka kvaliteten så att barnen får det bättre. Tänk om ett
            barn till kunde få en bättre uppväxt och utvecklas på allra bästa
            sätt genom att man anställer en till i förskolan! Då skulle Sveriges
            tillväxt på lång sikt bli så mycket större. Det tycker jag vore
            rätt sätt att använda våra skattepengar. Jag tycker att vi har
            ett stort ansvar för hur vi använder skattebetalarnas pengar när
            vi skapar jobb också. Därför vill jag vara effektiv i mina satsningar.
          </note>
          <note type="speaker">
            Anf. 166 ANDERS SELLSTRÖM (KD):
          </note>
          <note>
            Fru talman! Det känns angenämt att i dag vara med och debattera
            denna vårproposition med ett innehåll som ingen trott skulle vara
            möjligt att sätta på pränt för bara två år sedan. En för omvärlden
            makalös återhämtning har skett i den svenska ekonomin efter den
            globala finanskrisen.
          </note>
          <note>
            Därmed är förutsättningarna för att minska arbetslösheten och
            nå full sysselsättning mycket goda. Som gammal kommunpolitiker
            vet jag att varje ytterligare arbetad timme i den svenska ekonomin
            är avgörande för ytterligare välfärdsförstärkningar inom äldreomsorgens
            område, inom sjukvårdens område och inom utbildningsområdet.
          </note>
          <note>
            Grunden för att detta ska kunna ske är att en politik förs som
            stimulerar till att fler kommer i arbete. Den ekonomiska politiken
            måste både underlätta så att arbetskraftsutbudet ökar och stimulera
            till att fler företag kommer till och att befintliga företag växer.
          </note>
          <note>
            En ekonomisk politik som både värnar de offentliga finanserna
            och genomför strukturella förändringar i syfte att stärka tillväxten
            har framtiden för sig. Då kan vi allteftersom genomföra välfärdsreformer
            i vårt land som också steg för steg skapar ett mänskligare Sverige.
            Man kan enkelt uttryckt säga att vi fördelar vinsterna av det
            landet Sverige arbetar ihop och i och med denna vårpropositions
            innehåll ser ut att kunna arbeta ihop framöver. Det gynnar alla.
          </note>
          <note>
            Vi behöver med all kraft se till att inte hamna i ett läge där
            enbart nedskärningar fördelas. I många länder i vår omvärld är
            det just det som nu händer i land efter land som levt över sina
            tillgångar. Vi måste vara tydliga med vad som händer när de offentliga
            finanserna inte värnas.
          </note>
          <note>
            De människor som alltid drabbas värst när länders ekonomier skruvas
            åt är de som står längst bort från arbetsmarknaden och är mest
            beroende av en offentlig ekonomi i balans. Låt oss se till att
            vi aldrig som land hamnar i ett sådant tillstånd.
          </note>
          <note>
            Alliansens vallöften ser nu ut att kunna levereras betydligt
            tidigare än vad som såg ut att vara fallet under hösten: ytterligare
            skattesänkningar för låg- och medelinkomsttagarna, ytterligare
            en skattesänkning för pensionärerna och förenklingar av 3:12-reglerna.
            Ytterligare förbättringar för ett konkurrenskraftigt företagsklimat
            pågår. En i grunden riktig omställning av sjukförsäkringen kommer
            nu att justeras i syfte att ingen ska komma i kläm eller hamna
            mellan stolarna. Restaurangmomsen halveras och kommer därmed att
            skapa fler arbetstillfällen.
          </note>
          <note>
            Sjukvårdens tillgänglighet har ökat, och ett flertal kvalitetshöjande
            åtgärder genomförs inom äldreomsorgens område. Vi ser en underhållsoffensiv
            för järnvägarna i vårt land, och vi möter upp resursmässigt de
            allt fler ensamkommande flyktingbarnen.
          </note>
          <note>
            Kan då jag som kristdemokrat känna mig nöjd?
          </note>
          <note>
            Svaret är ja om man ser på de förutsättningar som legat till
            grund för denna vårproposition. Den otroligt starka ekonomiska
            återhämtningen i ekonomin och rätt satsade resurstillskott under
            finanskrisen har begränsat och hållit tillbaka arbetslöshet och
            utanförskap. Trots det globala finansiella läget har förstärkningar
            på välfärdsområdena kunnat ske. Ur den aspekten är jag nöjd.
          </note>
          <note>
            Svaret på frågan är nej när jag ser att skatten på pensionerna
            fortsatt inte minskat i samma utsträckning som skatten för dem
            med arbetsinkomst. Svaret är nej när det fortsatt på många håll
            i vårt land anses vara bättre att politiker ska bestämma i stället
            för föräldrarna hur de allra minsta barnen ska tas om hand.
          </note>
          <note>
            Svaret är nej när valfriheten fortfarande är starkt begränsad
            för många människor runt om i vårt land som är i behov av hemtjänst
            och inte själva kan välja vem som ska utföra densamma.
          </note>
          <note>
            Svaret är nej när regelverk och skattekilar fortfarande finns
            som försvårar bedrivande och startande av företag. Vi kristdemokrater
            kommer heller aldrig att vara nöjda förrän vi ser en skola där
            ingen hålls tillbaka och ingen lämnas efter.
          </note>
          <note>
            Oavsett område finns fortfarande många politiska låsningar och
            hinder att forcera i syfte att öka valfriheten i vårt land och
            samtidigt successivt stärka kvaliteten inom våra gemensamma välfärdsområden.
            Grunden för detta är självklart stabila statsfinanser och tillväxtskapande
            åtgärder i hela ekonomin. I den delen känner jag mig riktigt nöjd.
          </note>
          <note>
            I detta anförande instämde Staffan Anger och finansminister Anders
            Borg (båda M), Annie Johansson (C) samt Anders Andersson och Annelie
            Enochson (båda KD).
          </note>
          <note type="speaker">
            Anf. 167 ULLA ANDERSSON (V) replik:
          </note>
          <note>
            Fru talman! Det gäller att passa på när man är uppe, så jag tar
            tillfället i akt och pratar om en fråga som ligger mig väldigt
            varmt om hjärtat. Jag tänkte börja med att citera ur Socialstyrelsens
            senaste rapport:
          </note>
          <note>
            Resurstillgången i kommunernas vård och omsorg om äldre har begränsats
            så att äldres säkerhet och trygghet inte alltid kan tillgodoses.
            Det finns starka skäl att ifrågasätta om alla äldre personer får
            den vård och omsorg de behöver för att uppnå en skälig levnadsnivå.
          </note>
          <note>
            Det är Kristdemokraternas Sverige som Socialstyrelsen beskriver
            i sin senaste rapport. Där konstateras också att det har skett
            en kraftig neddragning av antalet äldre som bor i särskilt boende
            utan att antalet äldre som har fått hemtjänst har ökat.
          </note>
          <note>
            Socialstyrelsen har också nyligen ålagt 25 kommuner att vidta
            åtgärder för att höja personaltätheten inom demensvården efter
            det kända Piteålarmet. 22 av 25 kommuner har inte gjort det, vilket
            betyder att väldigt många äldre dementa, svårt utsatta personer
            fortfarande far väldigt illa.
          </note>
          <note>
            De senaste två åren har antalet anställda inom äldreomsorgen
            minskat med 4 000 och inom sjukvården med 6 000, samtidigt som
            allt fler av de skatter som går till äldreomsorg och sjukvård
            tas ut i vinster, med 33 procents avkastning inom omsorgen och
            25 procent inom sjukvården.
          </note>
          <note>
            Jag hörde alldeles nyligen att Kristdemokraterna prioriterar
            sänkt restaurangmoms, ett förslag som egentligen ingen tror skapar
            en enda jobb, och dessutom är förslaget troligtvis kraftigt underbudgeterat.
            Högre restaurangvinster är tydligen viktigare än äldres omsorg.
          </note>
          <note>
            Var det detta ni ville när ni tog över, ni kristdemokrater från
            den lilla människans parti?
          </note>
          <note type="speaker">
            Anf. 168 ANDERS SELLSTRÖM (KD) replik:
          </note>
          <note>
            Fru talman! Det är än en gång detta märkliga: Hur skapar man
            tillväxt? Hur ser vi till att ha något att fördela över huvud
            taget? Där måste vi underlätta för företagarna. Vi måste skapa
            arbetstillfällen. Vi måste se till att det hela tiden är snurr
            på hjulen. Varje arbetad timme ger möjligheter att förstärka välfärdssektorn.
            Det är poängen.
          </note>
          <note>
            Det kommunala självstyret pratade vi om tidigare. Där sätter
            nu Socialstyrelsen till alla klutar för att komma i fatt de problem
            som finns. I ett program före valrörelsen speglades att man i
            Piteå låste in åldringarna, och de fick hård kritik för det. Då
            är det märkligt att den kommunen går med plus och inte använder
            sina pengar för att göra det du vill, nämligen anställa fler eller
            vad man nu kan göra för att åstadkomma förbättringar.
          </note>
          <note>
            Från regeringshåll har vi drivit fram detta med värdighetsgarantier,
            att kommunerna ska få stöttning om de genomför värdighetsgarantier
            som ska synliggöra och sätta fokus på frågor som: Hur mycket personal
            behöver vi för att klara den ena eller den andra kvalitetshöjande
            åtgärden inom äldreomsorgen?
          </note>
          <note>
            Sedan har vi det kommunala självstyret. Det är den kommun som
            du kommer från som ska bestämma hur resurserna används. Men regeringen
            stöttar, ger hjälp och mycket högre statsbidrag än tidigare och
            ser till att antalet arbetade timmar i vårt land ökar. Det skapar
            mer skatteintäkter i kommuner och landsting, och då kan man förbättra
            välfärden och välfärdssektorn.
          </note>
          <note type="speaker">
            Anf. 169 ULLA ANDERSSON (V) replik:
          </note>
          <note>
            Fru talman! Regeringen drar ned på statsbidragen och räknar inte
            ens upp dem under de kommande åren, utan det är en negativ utveckling.
          </note>
          <note>
            Jag vet inte om Anders Sellström känner till att han sitter på
            ett väldigt viktigt instrument, nämligen lagstiftning. Man kan
            från lagstiftarens sida säga: Ni inom demensvården får inte ha
            så låg personalbemanning.
          </note>
          <note>
            Vi tycker att de äldre dementa människorna är viktigare än så,
            och därför väljer vi att lagstifta. Ni har valt att inte göra
            det.
          </note>
          <note>
            Vänsterpartiet tog initiativ och fick stöd för en kraftig höjning
            av personaltätheten inom demensvården. Det är jag mycket glad
            för. Men Kristdemokraterna röstade emot, vilket är rätt bedrövligt
            med tanke på att ni kallar er den lilla människans parti.
          </note>
          <note>
            Anders Sellström tycker tydligen inte att det är något problem
            att det tas ut 7 miljarder i vinst. För 7 miljarder skulle man
            kunna anställa 15 000 undersköterskor och vårdbiträden till de
            äldre dementa, till exempel.
          </note>
          <note>
            Är det inte bättre att vi har vinstdrivande företag inom en marknad
            där vinst är en bra drivkraft i stället för inom äldreomsorgen?
            Jag tycker inte att det är bra att man får mer betalt om de äldre
            blir sämre. Det kanske Anders Sellström tycker är okej. Men jag
            tycker inte att vinsten ska bli högre därför att de äldre blir
            sämre.
          </note>
          <note type="speaker">
            Anf. 170 ANDERS SELLSTRÖM (KD) replik:
          </note>
          <note>
            Fru talman! Avslutningsvis beträffande hur man ser på hur man
            stärker kvaliteten inom äldreomsorgen: Vi är för kommunalt självstyre.
            Vi är för att man lokalt ska kunna styra och ha kontakt med politiker
            och kunna välja bort dem som man inte vill ha där, som inte sköter
            sig.
          </note>
          <note>
            Det är därför vi vill införa värdighetsgarantier, som ska synliggöra
            antalet anställda, hur många som jobbar och vilken kvalitet man
            ska ha. Nu gick ni en annan väg. Ni vill styra upp med lagar.
            Visst kan man gå den vägen. Men vi tror på det kommunala självstyret
            och tror att detta vore en bättre väg att gå. Men nu är vi framme
            vid de bitarna.
          </note>
          <note>
            Beträffande anställda inom offentligheten och inom välfärden:
            Om folk går över och jobbar inom privat sektor fast med välfärdstjänster,
            då minskar antalet anställda i kommunerna men ökar på den andra
            sidan. Det tar du inte med i dina beräkningar när du skär ned
            på dina siffror. Tyvärr stämmer inte de bitarna.
          </note>
          <note>
            I till exempel Umeå trots att det är en röd kommun som styrs
            av dig och socialdemokrater fick vi igenom valfrihet inom hemtjänsten.
            Tio olika företag levererar hemtjänst, och den som har behov av
            det får bestämma vem som kommer hem. Du kan i Umeå få hemtjänst
            på arabiska om du vill. Tala om kvalitetshöjning!
          </note>
          <note type="speaker">
            Anf. 171 Finansminister ANDERS BORG (M):
          </note>
          <note>
            Fru talman! I en svår ekonomisk kris står Sverige starkt. I en
            svår ekonomisk kris kan vi se Sverige komma tillbaka med 4 procents
            tillväxt, en arbetslöshet som minskar från 8 procent till 7, från
            7 till 6 och från 6 till 5.
          </note>
          <note>
            Det är en politik som bygger på att vi har tagit ansvar för Sverige
            i svåra tider. Vi ska vara medvetna om att även om det är vår
            i Sverige råder det bister vinter i resten av Europa och världen.
            Det är en kärv verklighet som vi kommer att möta de kommande åren.
          </note>
          <note>
            Våra möjligheter att i Europa, Japan och USA bedriva en aktiv
            stabiliseringspolitik begränsas av mycket hög skuldsättning, en
            skuldsättning som det är mycket länge sedan vi har upplevt.
          </note>
          <note>
            Vi har en ny omvärld med finansiella marknader som likt rovdjur
            kretsar kring de svagaste länderna och som i samband med nästa
            lågkonjunktur kommer att finnas där på plats.
          </note>
          <note>
            Det är en kärv omvärld. Det handlar om en helt annan konkurrenssituation
            än den vi har upplevt. Det spelar ingen roll om vi talar om vår
            verkstadsindustri eller vår pappersindustri. I grund och botten
            står vi inför ett nytt och tuffare klimat för svenska företag
            och svenska produkter.
          </note>
          <note>
            Samtidigt är vi i Sverige på väg mot full sysselsättning. Vi
            kommer inte dit med den politik som vi har i dag. Vår viktigaste
            prioritering är att fortsätta att förstärka åtgärderna för att
            fler företag ska vilja anställa, för att fler ska vara på arbetsmarknaden
            och för att fler ska kunna jobba.
          </note>
          <note>
            Det kräver en stark tillväxt de kommande åren. Det förutsätter
            att vi har en arbetslinje som underlättar för dem som är utanför
            att komma tillbaka. Det förutsätter aktiva åtgärder och en bred
            politik för att stärka företagsamheten.
          </note>
          <note>
            Grunden för vår politik är starka offentliga finanser. Låt oss
            aldrig underskatta värdet av att vi i nästa kris har beredskap
            och har möjligheter utan att tappa i trovärdighet, utan att skapa
            osäkerhet, utan att man i kommunerna väljer att spara i stället
            för att värna sysselsättningen, utan att hushållen börjar bli
            bekymrade och i stället sätter pengar på banken och utan att företagen
            blir rädda för att investera! Om man i den miljön ska kunna driva
            en aktiv politik måste det ske utifrån en styrkeposition. Det
            är därför starka offentliga finanser är så oerhört centralt för
            den ekonomiska politiken.
          </note>
          <note>
            Mot en samlad alliansregering med en tydlig arbetslinje och en
            politik för välfärd och rättvisa har vi en opposition. Det är
            viktigt att vi kan diskutera också oppositionens politik.
          </note>
          <note>
            Det mest grundläggande problemet med oppositionen är att det
            är alldeles tydligt att man inte vill värna arbetslinjen. Man
            talar om att det ska investeras i utbildning och forskning. Men
            samtidigt är den genomgående prioriteringen att a-kassa, sjukförsäkring,
            förtidspension, föräldraförsäkring och praktiskt tagit varje annan
            transferering ska ökas.
          </note>
          <note>
            Om det blir 10, 20 eller 30 miljarder har vi inte svaret på.
            Men vi vet att den röda tråden är att man motsätter sig skattesänkningar
            för vanliga människor, vill göra det dyrare för alla som åker
            till jobbet och har beredskap för att bygga ut transfereringssystemen.
          </note>
          <note>
            Då ökar matchningsproblemen. Då stiger jämviktsarbetslösheten.
            Då minskar sysselsättningen.
          </note>
          <note>
            Lika bekymmersamt är det att oppositionen inte vill dela den
            kunskapspolitik som Jan Björklund nu genomför. Vi vill höja lärarnas
            status och belöna lärare som anstränger sig och gör ytterligare
            insatser. Vi vill ha mer av prov och betyg därför att utvärdering
            och kunskap ska vara kärnan i en politik som lägger grund för
            trygghet. Vi vill ha mer av lärlingssystem och mer av vägar in
            på arbetsmarknaden.
          </note>
          <note>
            Oppositionen talar om kunskap men avvisar alla de viktiga reformer
            som vi har framför oss när det gäller att bygga kunskap. Därmed
            blir inte heller talet om att man stöder starka offentliga finanser
            trovärdigt. Rycker man undan mattan för offentliga finanser genom
            att börja avveckla arbetslinjen och om man inte förstår att kunskap
            lägger grunden för både rättvisa och konkurrenskraft kommer vi
            att få mindre skatteintäkter. Då kommer vi att få ökade utgifter,
            och då har vi mindre resurser för att bygga sysselsättning och
            välfärd i framtiden.
          </note>
          <note>
            Det är därför kontrasten mellan regeringen och oppositionen handlar
            om rättvisa. Regeringens politik skapar rättvisa genom att den
            underlättar för människor att komma i arbete. Oppositionens politik
            riskerar att leda till stigande välfärdsklyftor därför att människor
            stängs ute och riskerar att leda till att vi får större skillnader
            därför att människor inte kan förankra sig själva på arbetsmarknaden
            genom kunskap och genom arbete.
          </note>
          <note>
            Det här är den grundläggande skiljelinjen i svensk politik. Regeringen
            tror på full sysselsättning och på en fortsatt arbetslinje där
            det ska löna sig att arbeta och där vi har fler företag som vill
            anställa genom att vi sänker kostnader och breddar vägarna tillbaka.
            Det handlar om en aktiv arbetsmarknadspolitik som skapar möjligheter
            för människor att snabbt komma tillbaka i arbete och som därmed
            lägger grunden inte bara för välfärd utan också för rättvisa och
            starka offentliga finanser. Det är därför regeringens politik
            leder till full sysselsättning och rättvisa. Och det är där skiljelinjen
            i svensk politik går, fru talman.
          </note>
          <note>
            I detta anförande instämde Lotta Finstorp och Ann-Charlotte Hammar
            Johnsson (båda M) samt Annie Johansson (C).
          </note>
          <note type="speaker">
            Anf. 172 TOMMY WAIDELICH (S) replik:
          </note>
          <note>
            Fru talman! Ja, det finns en skiljelinje när det gäller jobbpolitiken.
            Skiljelinjen just nu gäller att vi vill använda det växande reformutrymmet
            för att göra någonting åt det stora problem som finns på arbetsmarknaden
            med missmatchning. Vi har flera hundratusen arbetslösa. Vi har
            företag som har svårt att rekrytera folk. Den här missmatchningen
            riskerar att hämma tillväxten, och det är den vi nu måste åtgärda.
          </note>
          <note>
            Då säger vi och det tycker vi är ansvarsfullt att vi i det här
            läget när vi har ett växande reformutrymme vill använda det för
            att investera för framtiden. Det handlar om utbildning, infrastruktur,
            att bygga om Sverige och att klara den gröna omställningen.
          </note>
          <note>
            Vi börjar där. Regeringen börjar i skattesänkningar. Regeringen
            har tecknat in hela reformutrymmet för de kommande åren i olika
            typer av skattesänkningar. Vi tror inte att det är vägen framåt.
            Det tycker jag är den viktigaste skiljelinjen i dag.
          </note>
          <note>
            Men sedan vill jag också så här i slutet av debatten lyfta fram
            några saker som jag tycker förenar oss och som vi måste bygga
            vidare på. Det handlar om starka ekonomiska finanser och ansvar
            för Sveriges ekonomi. Där tycker jag att ni har gjort en bra resa,
            framför allt ni moderater som har anslutit er till de finansiella
            ramverk som jobbades fram under den förrförra krisen.
          </note>
          <note>
            Det som också är viktigt och som förenar oss är att vi vill ha
            långsiktiga villkor för företagare och löntagare. Det handlar
            om EU, företagsklimat, pensioner, globalisering och att vi är
            öppna mot omvärlden. Där vill jag hålla med om finansministerns
            markering i ett tidigare inlägg. Vi måste vara öppna mot omvärlden.
            För oss är det under inga omständligheter, av det skälet, aktuellt
            med ett samarbete med Sverigedemokraterna. Det är ett parti som
            står för ökade orättvisor mellan människor på grund av etnisk
            bakgrund, som vill dela in oss i vi och de och som har som kungstanke
            att stänga ute folk.
          </note>
          <note type="speaker">
            Anf. 173 Finansminister ANDERS BORG (M) replik:
          </note>
          <note>
            Fru talman! Jag välkomnar varje gång vi kan komma fram till ett
            bra samarbete med Socialdemokraterna. Det kan röra operationer
            i Afghanistan, samarbete kring FN-uppdrag i Libyen, energifrågor,
            pensionsfrågor eller ramverk kring den ekonomiska politiken. Jag
            välkomnar det. Sverige är ett litet land. Ju mer av samförstånd
            vi har, desto bättre är det.
          </note>
          <note>
            Socialdemokraterna har en lång tradition av att vara ett ansvarsfullt
            samarbetsparti. Jag välkomnar naturligtvis om vi kan hitta nya
            områden att diskutera med oppositionen.
          </note>
          <note>
            Icke desto mindre är skiljelinjerna tydliga, och de består inte
            av Socialdemokraternas satsning på utbildning och infrastruktur.
            Där talar vi om en handfull miljarder. Den stora punkten i Socialdemokraternas
            budgetmotion och det är en evig sanning därför att LO kräver att
            det ska vara så kommer att vara satsningar på a-kassa, sjukförsäkring
            och andra bidragssystem. Vi får se om det är 10, 20 eller 30 miljarder.
          </note>
          <note>
            Det finns en annan evig sanning som vi inte heller kommer runt,
            och det är att kärnan i Socialdemokraternas politik är att man
            alltid är emot att det ska löna sig för dem som sätter sig i bilen
            och åker till arbetet.
          </note>
          <note>
            Det allra tydligaste med detta i skiljelinjerna ligger ändå i
            utbildningen. Vi vill gå vidare med reformpolitik. Det handlar
            om mer av stöd till lärare som premieras för stora ansträngningar,
            mer av lärlingssystem som öppnar för människor att komma in i
            arbetslivet och mer av kunskapsprov, uppföljning och betyg som
            gör att vi säkrar att kunskapen står i centrum i skolan.
          </note>
          <note>
            Skiljelinjen går inte vid infrastruktur och utbildning. Det kan
            den göra eftersom Socialdemokraterna avvisar våra reformer. Men
            den stora skiljelinjen i svensk politik går vid arbetslinjen.
            Där säger Socialdemokraterna den eviga sanningen: Det får aldrig
            vara de arbetandes tur att få del av en växande kaka.
          </note>
          <note type="speaker">
            Anf. 174 TOMMY WAIDELICH (S) replik:
          </note>
          <note>
            Fru talman! Det finns två olika arbetslinjer. Det finns regeringens,
            som jag ser det, torftiga arbetslinje. Den fokuserar på krav på
            arbetslösa och på sjuka. Vår arbetslinje är mänskligare och bredare.
            I den satsar vi på att se till att folk snabbt kommer i jobb genom
            utbildning. I den ser vi till att de som är sjuka kan få rehabilitering
            och bli friska och kan komma tillbaka på arbetsmarknaden. I den
            ser vi till att kvinnor får möjlighet att gå upp från deltid till
            heltid det är fler arbetade timmar. I den ser vi till att ungdomar
            snabbt kan komma från utbildning in i jobb i stället för att år
            efter år gå olika kurser. I den ser vi också till att vi kan förbättra
            arbetsmiljön så att vi kan jobba längre, så att vi inte slits
            ut i förtid. Då kan vi jobba till 65-årsåldern eller ännu längre
            om vi vill.
          </note>
          <note>
            Detta är vår arbetslinje. Den handlar om mer än krav på arbetslösa
            och sjuka. Den är mycket bredare och mänskligare än er.
          </note>
          <note type="speaker">
            Anf. 175 MIKAELA VALTERSSON (MP) replik:
          </note>
          <note>
            Fru talman! Så här säger Veronica Fägnell, en av alla utförsäkrade
            som beskriver sin verklighet med den borgerliga regeringens sjukförsäkring:
          </note>
          <note>
            Hade vi vetat att våra liv skulle bli så här hade vi aldrig skaffat
            barn. Mitt framtidshopp är borta. Jag är en vanligtvis glad och
            positiv människa, men hoppet mitt har dött. Vi går allt längre
            och längre ner i en ekonomisk kris, och snart har vi inte kvar
            annat än vår kärlek till varandra. Men vem kan leva på enbart
            kärlek?
          </note>
          <note>
            Ett annat uppmärksammat fall på senare tid gäller krögaren Erik
            Videgård som trots svårartad cancer inte verkar få ersättning
            från sjukförsäkringen. Otaliga andra fall som handlar om den havererade
            sjukförsäkringen har rapporterats i medierna sedan utförsäkringarna
            började.
          </note>
          <note>
            Nu ska Anders Borg införa en ny regel som säger: Om det vore
            oskäligt på grund av sjukdom att en person lämnar sjukförsäkringen
            ska han eller hon få stanna i sjukförsäkringen.
          </note>
          <note>
            Smaka på de orden! Som om det inte vore oskäligt nog att tvinga
            ut sjuka på arbetsmarknaden.
          </note>
          <note>
            Sedan har uttalanden från socialförsäkringsministern visat att
            det också är regeringens bedömning att det bara kommer att handla
            om ett fåtal personer fler än i dag som faktiskt är sjuka som
            kommer att få stanna i sjukförsäkringen.
          </note>
          <note>
            Jag tror att det är många med mig som med rätta undrar vad dessa
            otydliga formuleringar egentligen innebär. Min fråga till finansministern
            är enkel: Betyder era förändringar i sjukförsäkringen, som ni
            nu har aviserat, att ingen som är sjuk ska behöva lämna sjukförsäkringen?
          </note>
          <note type="speaker">
            Anf. 176 Finansminister ANDERS BORG (M) replik:
          </note>
          <note>
            Fru talman! Jag skulle gärna se ett djupare och bredare samarbete
            med Miljöpartiet. Samtidigt framstår kanske Mikaela Valtersson
            som den av oppositionsföreträdarna som allra mest envetet bekämpar
            arbete. I varje debatt Mikaela Valtersson och jag har haft har
            det alltid handlat om att det är fel att människor arbetar, och
            bidragssystemen måste alltid byggas ut. Det är den rödaste tråden
            i tyvärr alltför svaga gröna nyanser.
          </note>
          <note>
            Vi gör förändringar av sjukförsäkringen, men låt oss inte glömma
            vad det är som har hänt under senare år. Antalet långtidssjukskrivningar
            över ett år har gått från 80 000 till 20 000. Antalet som lämnar
            arbetsmarknaden för förtidspensionering har gått från 70 00080
            000 ned till 10 000 per år. De regionala skillnaderna i sjukförsäkringen
            har minskat.
          </note>
          <note>
            Samtidigt måste vi självklart ha en ödmjukhet för den begränsning
            som politiken innebär. Varje del av denna reform har inte blivit
            rätt. Nu tar vi ett antal steg för att förstärka rehabilitering
            och bereda vägar tillbaka genom ytterligare åtgärder. Vi vidgar
            möjligheterna att få behålla sitt bostadstillägg och få ersättning
            även om man inte har haft en försäkrad inkomst, och vi vidgar
            ventilen i systemet allt i ambitionen att ha en bättre balans
            mellan drivkrafter och trygghet.
          </note>
          <note>
            Det speciella med Mikaela Valtersson är att hon aldrig ser den
            balansen. Hon ser aldrig att ett trygghetssystem måste ha både
            drivkrafter för människor att komma tillbaka, kontroll som gör
            att systemet används på ett riktigt sätt, stöd för människor att
            komma tillbaka och också drivkrafter för dem att komma tillbaka.
            Jag kan bara beklaga att Mikaela Valtersson så binder sig till
            den bidragspolitik som präglar det rödgröna alternativet.
          </note>
          <note type="speaker">
            Anf. 177 MIKAELA VALTERSSON (MP) replik:
          </note>
          <note>
            Fru talman! Detta är en väldigt märklig syn på arbetslinjen.
            Jag tycker att människor ska arbeta, och vi ska göra allt vi kan
            för att skapa nya jobb och fler arbetstillfällen. Men om er arbetslinje
            innebär att sjuka ska jobba står jag inte för den. Det är en väldigt
            märklig syn att man skulle vara mot arbetslinjen om man är mot
            att sjuka tvingas till arbete. Detta säger en hel del om er inriktning.
          </note>
          <note>
            Den här nya sjukförsäkringen infördes för flera år sedan. Sedan
            dess har ni backat gång på gång. Man har gjort förändringar i
            regelverket. Man har gett människor hopp som sedan har tagits
            tillbaka. Först handlade det om cancerpatienter som skulle få
            undantag, och riksdagen skulle besluta om hophafsade undantagsregler.
            Sedan visade det sig vara otydligt, och utförsäkringarna fortsatte.
            Nu ska ni fortsätta lappa och laga på en i grunden felaktig konstruktion.
          </note>
          <note>
            Det har gått väldigt mycket prestige i den här frågan, Anders
            Borg. Jag undrar om det inte är dags att släppa den nu. Sluta
            sätta små plåster på väldigt stora sår. Erkänn att det har gått
            helt fel med er mest misslyckade fråga, och ta bort tidsgränsen
            för när man utförsäkrar sjuka människor!
          </note>
          <note type="speaker">
            Anf. 178 Finansminister ANDERS BORG (M) replik:
          </note>
          <note>
            Fru talman! Nu säger Mikaela Valtersson att det i grunden inte
            fanns några problem med den gamla sjukförsäkringen och förtidspensionen.
            Låt oss titta på vad socialförsäkringsutredning efter socialförsäkringsutredning
            har visat. Kom ihåg Anna Hedborgs utredning.
          </note>
          <note>
            I varje kris växte utanförskapet. Människor hamnade utanför arbetsmarknaden.
            Det fanns regionala skillnader som föreföll snarlika de arbetsmarknadsproblem
            vi hade. Samma diagnoser gav allt längre sjukskrivningar över
            tiden, och de var längre än i de flesta andra länder.
          </note>
          <note>
            Vi har börjat en komplicerad reformprocess som naturligtvis syftar
            till att bevara en balans mellan trygghet och drivkrafter, mellan
            trygghet och kontroll, mellan möjlighet för sjuka människor att
            få stöd och omsorg och att samtidigt återupprätta vägen tillbaka
            till arbetsliv.
          </note>
          <note>
            Jag kan bara beklaga att Mikaela Valtersson inte kan se att det
            här är en nyanserad och komplicerad fråga där det inte finns perfekta
            reformer utan där vi stegvis behöver anpassa systemet.
          </note>
          <note type="speaker">
            Anf. 179 ULLA ANDERSSON (V) replik:
          </note>
          <note>
            Fru talman! Nu ska tydligen politiker bestämma vem som är sjuk
            genom de administrativa tidsgränserna. Det tycker tydligen Borg
            är en rimlig ordning. Vi andra tycker att den är helt förkastlig.
          </note>
          <note>
            Jag tänkte läsa ett utdrag ur ett brev som bolaget Attendo, ett
            välkänt vårdföretag som ägs av ett riskkapitalbolag i skatteparadiset
            Jersey man betalar inte en krona i skatt i Sverige har skickat
            till sina anställda:
          </note>
          <note>
            Stort tack för att ni har lyckats höja upp tre boende till en
            högre nivå. Det ger oss ökade intäkter på ca 47 000 kr/månad.
            Väntar med spänning på de tre andra som också ska få en bedömning.
            Vad det handlar om är att Attendo tjänar pengar på att de äldre
            blir sämre. Man får betalt efter tyngd, och därför har Attendo
            uppmuntrat de anställda på äldreboendena när de äldre har klassats
            i en högre vårdtyngdsklass. De anställda har till exempel fått
            biobiljetter eller sådana här uppmuntrande brev.
          </note>
          <note>
            Så här blir det när man har ett systemfel. Det här är inget enskilt
            undantag. När vinsten blir överordnad människors väl och ve, överordnad
            vård och omsorg, och när vinsten blir drivkraften inom välfärden
            slår det fel.
          </note>
          <note>
            Tänk er själva att ha era föräldrar på ett boende där man tjänar
            pengar på att era föräldrar blir sämre. Skulle du tryggt kunna
            gå till jobbet eller sitta hemma och titta på tv, eller skulle
            du våndas och ha stor ångest över hur dina föräldrar har det?
            Jag tror att svaret är rätt givet.
          </note>
          <note>
            Systemet med privata vinster och riskkapital i välfärden dränerar
            välfärden på resurser och är en oerhörd fördyring. Det blir svällande
            byråkrati och kontroll, och arbetsvillkoren pressas väldigt hårt.
            10 miljarder i skatt dras undan varje år. 7 miljarder går till
            vinster, och vi vet också att man gör enorma vinster när man sedan
            efter en kort ägandetid säljer verksamheten.
          </note>
          <note type="speaker">
            Anf. 180 Finansminister ANDERS BORG (M) replik:
          </note>
          <note>
            Fru talman! Diskussionen med Ulla Andersson handlar inte om att
            vi ska säkra att alla bolagsformer i Sverige betalar skatt. Det
            är en självklarhet. Vi har gjort insatser för att begränsa möjligheten
            att undandra skatt via ränteavdrag. Då tog vi de interna transaktionerna.
            Det finns säkert skäl att titta på externa transaktioner, för
            man ska betala sina skatter när man driver företag i Sverige.
          </note>
          <note>
            Skiljelinjen mellan oss och Vänsterpartiet gäller synen på alternativ
            i välfärden. Vi ser det som en fördel att det här är en växande
            sektor. Det är bra för vårdbiträden att det finns företag som
            anställer i äldreomsorgen. Det är bra för sjuksköterskor att det
            växer fram fler och fler privata alternativ i primärvården. Det
            är bra för lärare och andra att det finns en växande skolsektor
            där alternativ kan provas. Vi vet att detta långsiktigt sänker
            kostnaderna med någonstans mellan 5 och 10 procent och att det
            bidrar till mer av kvalitet och bättre kunskap. Det är bra att
            lärare, elever, sjuksköterskor, patienter, vårdbiträden och omsorgstagare
            har större möjligheter att ha inverkan på verksamheten. Det här
            är en växande företagssektor. Det är detta vi är oense om.
          </note>
          <note>
            Ulla Andersson tycker att de här jobben inte är bra. Hon vill
            stoppa dem. Hon vill bara att det ska finnas kommunala alternativ
            och att vi ska skapa regler som slår ut all den växande företagsamhet
            som i dag finns i äldreomsorg, primärvård och skola. Jag vill
            bejaka den.
          </note>
          <note>
            Sedan vill jag naturligtvis stänga möjligheterna till skatteundandragande.
            Det ska naturligtvis sedan föranleda justeringar på skattesidan
            när det kan göras.
          </note>
          <note type="speaker">
            Anf. 181 ULLA ANDERSSON (V) replik:
          </note>
          <note>
            Fru talman! Man kan lätt konstatera att vad företagen gör vinster
            på är att pressa arbetsvillkoren för de anställda. När man privatiserade
            i Gävle kan man säga att de som tidigare jobbade heltid natt numera
            jobbar 130 procent. Det blir billigare då. Man har färre anställda.
            Det blir billigare då, men vad får det för konsekvenser?
          </note>
          <note>
            Om vi tittar på de privata bolagen inom skolsektorn kan vi se
            att de har 50 procent lägre lärartäthet och väldigt få utbildade
            lärare. Så tjänar man pengar. Det får konsekvenser när man har
            vinster i välfärden. 7 miljarder i vinster, 10 miljarder i skatteundandragande,
            och inom den privata sektorn tjänar vårdcheferna 100 procent mer
            än i offentlig sektor. Detta är skattepengar! Det är vi som betalar
            dem, och vi väntar oss att pengarna ska gå till vården av de sjuka,
            omsorgen om de äldre och barnens utbildning, inte till att några
            aktieägare ska göra stora klipp. Vi vill att skattepengarna ska
            gå till det de var avsedda för. Vi vill inte se vinstintresse
            som drivkraft. Det kommer att leda till en fördyring, för vem
            vill förhindra sjukdom om man tjänar pengar på sjukdom? Vem vill
            förhindra olyckor om man tjänar pengar på att de sker?
          </note>
          <note type="speaker">
            Anf. 182 Finansminister ANDERS BORG (M) replik:
          </note>
          <note>
            Fru talman! Varje månad tjänar läkare, sjuksköterskor och vårdbiträden
            pengar på att förhindra sjukdom. Det gör de på varje vårdcentral
            och varje sjukhus, privat som offentligt. Självklart ska vi ha
            bra betalt för vårdbiträden, sjuksköterskor och läkare oavsett
            om de jobbar i offentlig eller privat regi. Vi vet att de behöver
            den ersättningen för att känna stolthet över sitt yrke.
          </note>
          <note>
            Här har vi skiljelinjen mellan oss. Ulla Andersson gör sig till
            tolk för någon märklig offentlig-finansiell marxistisk mervärdesteori
            som säger att man kan göra vinst bara genom att pressa de anställdas
            villkor. Det kan ju inte vara förklaringen till att 70 000 människor
            under de närmaste åren kommer att söka sig till vårdbiträdes-,
            sjuksköterske- och lärartjänster inom den offentligfinansierade
            privata sektorn. Dit söker sig människor därför att det är bra
            arbetsvillkor, bättre chefer och arbetsgivare som förmår hantera
            personalen på ett bättre sätt. Det ska vi vara stolta över vi
            kan ge mer välfärd för pengarna, mer inflytande för patienterna,
            mer kunskap för eleverna och större trygghet för de äldre.
          </note>
          <note>
            Överläggningen var härmed avslutad.
          </note>
          <note>
            Propositionen bordlades.
          </note>
          <note>
            18 § (forts. från 16 §) Infrastrukturens planering (forts. TU17)
          </note>
          <note>
            Då samtliga resterande talare strukit sig från talarlistan förklarade
            förste vice talmannen överläggningen avslutad.
          </note>
          <note>
            19 § Trafiksäkerhet
          </note>
          <note>
            Föredrogs
          </note>
          <note type="speaker">
            Anf. 183 ANDERS ÅKESSON (C):
          </note>
          <note>
            Herr talman! Trafikutskottets betänkande nr 18 Trafiksäkerhet
            behandlar trafiksäkerhetsfrågor inom vägtrafiken med utgångspunkt
            i 61 motionsyrkanden från den allmänna motionstiden hösten 2010.
          </note>
          <note>
            Utskottet anser att det långsiktiga målet om nollvisionen för
            trafiksäkerheten att ingen ska dödas eller skadas allvarligt i
            trafiken är synnerligen viktigt. Antalet trafikdödade för 2010
            ligger väl i linje med nollvisionens mål om högst 220 dödade i
            trafiken år 2020. Det förutsätter även i fortsättningen ett långsiktigt,
            effektivt och systematiskt trafiksäkerhetsarbete.
          </note>
          <note>
            Vidare konstaterar utskottet i detta betänkande att hastighetsfrågan
            är central i arbetet med nollvisionen. Det är av största vikt
            att hastighetsgränserna är väl avvägda och att de respekteras.
            Vidare uttalar utskottet att det är Trafikverkets uppgift att
            utarbeta riktlinjer och föreskrifter för hur de olika hastighetsgränserna
            bör användas.
          </note>
          <note>
            Utskottet behandlar en mängd olika körkortsfrågor och hänvisar
            bland annat till den beredning av körkortsfrågor som pågår inom
            Regeringskansliet.
          </note>
          <note>
            Herr talman! När det gäller alkohol konstaterar utskottet att
            alkoholpåverkade förare är en stor riskfaktor i trafiken. Vidare
            belyser utskottet att ett flertal viktiga åtgärder för att minska
            rattfylleriets skadeverkningar har genomförts, bland annat beslutet
            att permanenta systemet med alkolås för rattfylleridömda.
          </note>
          <note>
            Utskottet betonar vidare att för att undvika olyckor är förarens
            koncentration vid bilkörning en av de viktigaste faktorerna. Utskottet
            föreslår därför att riksdagen riktar ett tillkännagivande till
            regeringen om att regeringen bör beakta den forskning som gjorts
            och pågår på området för att sedan återkomma till riksdagen senast
            under 2012 med förslag till åtgärder.
          </note>
          <note>
            Utskottet lyfter vidare fram att barns trafiksäkerhet är en viktig
            fråga som ständigt är aktuell och förutsätter att området prioriteras
            även i fortsättningen inom trafiksäkerhetsarbetet.
          </note>
          <note>
            Med hänvisning till sina ställningstaganden och pågående beredningsarbete
            för att stärka trafiksäkerheten avstyrker utskottet samtliga motionsförslag.
            I betänkandet finns tio reservationer och ett särskilt yttrande.
          </note>
          <note>
            Herr talman! Med dessa inledande ord överlämnar jag betänkandet
            till kammaren för debatt.
          </note>
          <note type="speaker">
            Anf. 184 LARS MEJERN LARSSON (S):
          </note>
          <note>
            Herr talman! Mr Watson, come here. I want you. Så löd det första
            telefonsamtalet i världshistorien. Det gjordes mellan vinden och
            bottenvåningen hemma i Bells bostad år 1876. Då för 135 år sedan
            var det en sensation att via en maskin kunna prata mellan våningarna
            i ett hus.
          </note>
          <note>
            Inte kunde man ens i sin vildaste fantasi på den tiden föreställa
            sig att vi här i dag i Sveriges riksdags kammare diskuterar faran
            med att använda en mobiltelefon i ett motordrivet fordon. Det
            gäller framför allt faran med att prata med frugan hemma i Värmland,
            att sms:a till kompisen som semestrar i Asien, surfa efter de
            bästa lunchrestaurangerna i Bryssel eller spela Angry Birds när
            du kör.
          </note>
          <note>
            Den här debatten kommer att handla om trafiksäkerhet. Det gäller
            den moderna trafiksäkerheten. Det är den som går flera steg längre
            än den trafiksäkerhet som debatterades i riksdagen på 50-talet.
            Det är dags att uppdatera 1951 års lag om straff för vissa trafikbrott
            till 2.0, eller rättare sagt till 2011 års standard.
          </note>
          <note>
            Herr talman! Jag vill tala om trafiksäkerhet och hur vi på bästa
            sätt ska fortsätta i nollvisionens anda för att driva på och minska
            antalet döda och svårt skadade i trafiken.
          </note>
          <note>
            Alltsedan vi socialdemokrater lyfte fram ett nytt synsätt på
            trafiksäkerhet, den så kallade nollvisionen år 1997, har arbetet
            med trafiksäkerhet fått inriktningen mot att tillåta den mänskliga
            faktorn. Vägar och fordon bör anpassas till att ingen människa
            är felfri. Vi begår misstag, men konsekvenserna av misstagen ska
            så långt som möjligt minimeras. Därav nollvisionen att ingen människa
            ska dödas eller skadas svårt i trafiken.
          </note>
          <note>
            Sedan det första beslutet fattades har trafiksäkerheten skruvats
            upp, och både de som bygger nya vägar och de som tillverkar bilar
            i vårt land har intensifierat arbetet med säkerhet. Vi har blivit
            erkända runt om i världen för vårt arbete med säker trafik. Vårt
            arbete har successivt förändrats för att göra förare, gångtrafikanter,
            cyklister med flera medvetna om riskerna. Men även investeringar
            som gjorts har varit inriktade på mer säker trafik med mitträcken,
            mötesfria två-plus-ett-vägar och fartkameror. Detta har gjort
            att det i dag är Sverige och Storbritannien som strider om tätpositionen
            när det gäller minst antal omkomna i vägtrafiken per 100 000 invånare.
          </note>
          <note>
            Men trafiksäkerhetsarbetet får inte vila för att vi nu ser att
            det går åt rätt håll, herr talman. Därför vill vi att en oberoende
            kritisk granskare ska utvärdera de gjorda nollvisionsinsatserna.
          </note>
          <note>
            Nej, vi får inte vila. Vi måste fortsätta att arbeta för en säker
            trafik. År 1956 släppte Ericsson sin första mobiltelefon, en naturlig
            utveckling av den trådlösa telefonin. Mobilen var väldigt otymplig
            då den vägde hela 40 kilo och tog upp hela bagageutrymmet. Det
            var ingen telefon som man direkt kunde bära med sig. Den var fastinstallerad
            i bilen.
          </note>
          <note>
            I dag ser mobiltelefonen annorlunda ut. Den är liten och smidig,
            och den är med överallt när vi kör bil. I dag ringer vi inte bara
            med den, utan många har en stor del av sina liv i mobilen. Det
            är Facebook och Twitter. En ganska nyligen gjord undersökning
            av Trygg Hansa visar även att fyra av tio sms:ar i bilen.
          </note>
          <note>
            För att undvika olyckor är bilförarens koncentration på bilkörningen
            en av de viktigaste faktorerna. Samtal i mobiltelefon i samband
            med bilkörning är en faktor som i många undersökningar utmärker
            sig som särskilt farlig och är ett av de vanligaste distraktionsmomenten
            som en förare kan ägna sig åt.
          </note>
          <note>
            Herr talman! I en ny studie som publicerades i American Journal
            of Public Health i höstas konstaterar forskarna Fernando Wilson
            och Jim Stimpson vid University of North Texas att år 2008 berodde
            en av sex bilolyckor med dödlig utgång i USA på att föraren var
            distraherad. Det är alltså dags att ta till sig av ny forskning
            också i vårt land.
          </note>
          <note>
            Vi anser att gjorda undersökningar måste respekteras eftersom
            det handlar om att rädda människoliv. Mobiltelefonens speciella
            ställning måste därför tas på allvar.
          </note>
          <note>
            Herr talman! Därför är det bra att utskottet är så gott som enigt
            och föreslår ett tillkännagivande till regeringen. Det betyder
            att regeringen ska granska aktuell forskning kring mobiltelefoni
            och trafiksäkerhet för att sedan, senast 2012, återkomma till
            riksdagen med förslag till åtgärder eller med en redovisning av
            vidtagna åtgärder när det gäller användandet av mobil vid bilkörning.
          </note>
          <note>
            Vi socialdemokrater är glada över att det sunda förnuftet till
            slut fått råda. Att utskottet nu ändrat sig och ställer sig bakom
            förslaget om ett tillkännagivande är ett steg i rätt riktning
            för att uppnå en bättre trafiksäkerhet.
          </note>
          <note>
            Herr talman! Självklart står vi bakom alla våra reservationer,
            men för tids vinnande yrkar jag bifall bara till reservation 1.
          </note>
          <note type="speaker">
            Anf. 185 STINA BERGSTRÖM (MP):
          </note>
          <note>
            Herr talman! Förra året dödades 289 människor i trafiken. 3 000
            människor skadades allvarligt. Vi är långt ifrån den nollvision
            som riksdagen för 13 år sedan beslutade om. Vi har inte ens nått
            det första delmålet högst 270 omkomna som skulle ha nåtts år 2007.
          </note>
          <note>
            När man inte uppnår sina mål kan man möta det med två strategier.
            Antingen lägger man på ett kol eller också sänker man ambitionen.
            År 2009 valde de borgerliga att göra det sistnämnda. Riksdagen
            slog då fast ett nytt etappmål: högst 220 dödade år 2020. När
            ambitionen sänktes konstaterade dock utskottsmajoriteten att etappmålet
            kunde komma att revideras. Frågan är: I vilken riktning?
          </note>
          <note>
            I texten om nollvisionen finns i dagens betänkande en viktig
            mening om vad som är avgörande för om en trafikolycka blir allvarlig.
            Här har vi svart på vitt när det gäller vad som avgör om en människa
            kommer att dödas, skadas allvarligt eller klara sig med lindriga
            skador, som det brukar stå i nyhetstexterna.
          </note>
          <note>
            Det står så här:
          </note>
          <note>
            Kollisionshastigheten är av avgörande betydelse för om människor
            riskerar att dödas eller allvarligt skadas vid en olycka och är
            därför en mycket viktig faktor i arbetet med nollvisionen.
          </note>
          <note>
            Hastigheten är alltså avgörande. Detta gäller inte minst de oskyddade
            trafikanterna. Vid en kollision mellan en bil som körs i 50 kilometer
            i timmen och en oskyddad trafikant överlever bara 2 av 10. Om
            bilen däremot körs i 30 kilometer i timmen överlever 8 av 10.
            Miljöpartiet anser att den hastighet som ska gälla i tätbebyggda
            områden där gående och cyklister blandas med biltrafik ska vara
            30 kilometer i timmen.
          </note>
          <note>
            Människors liv och hälsa måste vara viktigare än att bilarna
            fort ska ta sig fram i städer och samhällen. Vi anser att detta
            är en absolut nödvändig åtgärd för att nollvisionens mål ska kunna
            uppnås. Jag yrkar därför bifall till reservation 2 från Miljöpartiet.
          </note>
          <note>
            Herr talman! Nu vill jag berätta en historia ur verkligheten.
            I den kommun jag bäst känner till, Kils kommun i Värmland, byggdes
            för några år sedan en bussomstigningsplats i utkanten av samhället
            Fagerås. För att kunna ta sig till bussomstigningsplatsen utan
            bil var man tvungen att gå eller cykla längs landsvägen. Särskilt
            mörka kvällar var det inte helt riskfritt, men det var möjligt.
          </note>
          <note>
            Några år senare byggdes vägen om till två-plus-ett-väg en mycket
            bra åtgärd från trafiksäkerhetssynpunkt. Som bilförare kände man
            sig nu mycket tryggare på vägen. Man fick också trycka hårdare
            på gaspedalen när hastigheten höjdes från 90 till 100 kilometer
            i timmen.
          </note>
          <note>
            Men problemet, herr talman, var att det blev nästan helt omöjligt
            att ta sig till bussomstigningsplatsen på annat sätt än med bil.
            Bilisterna hade nämligen inte längre någon möjlighet att svänga
            ut en bit i mötande körfält för att hålla undan för en cyklist
            eller en gående, och hastigheten var, som sagt, också högre.
          </note>
          <note>
            Som gående eller cyklist är man nu hänvisad att gå i diket för
            att på ett någorlunda säkert sätt kunna ta sig fram. En påhittig
            bussresenär kom på att klippa upp viltstängslet och gena genom
            en granplantering för att slippa gå runt på trafikplatsen.
          </note>
          <note>
            Den här historien, som alltså är helt sann, säger mycket om samhällsplanerarnas
            prioritering av olika trafikantgrupper. Att bygga två-plus-ett-vägar
            är ofta en bra åtgärd, men de gående och cyklisterna glöms bort.
          </note>
          <note>
            Att, som Trafikverket nu gör, i efterhand inventera var det behövs
            gång- och cykelvägar verkar, tycker jag, vara både opraktiskt
            och dyrt. Först bygger man vägen. Sedan funderar man på om folk
            också behöver kunna gå och cykla. Därefter kör man igen dit grävskopor
            och börjar bygga om det finns några pengar kvar till cykelvägen.
          </note>
          <note>
            Miljöpartiet menar att de här sakerna måste gå hand i hand. Gång-
            och cykelvägen ska planeras och byggas samtidigt som man sätter
            upp mittseparering. Det måste vara den billigaste lösningen. Jag
            yrkar därför bifall till reservation 8.
          </note>
          <note>
            Herr talman! Avslutningsvis vill också jag säga några ord om
            detta med mobil i bil. Jag är väldigt glad över trafikutskottets
            förslag om att riksdagen riktar ett tillkännagivande till regeringen
            om att regeringen bör beakta den forskning som gjorts och som
            pågår på området för att senast 2012 återkomma till riksdagen
            med förslag om vad som måste göras.
          </note>
          <note>
            Vad säger då forskningen? Ja, som Lars Mejern Larsson nyss sagt
            presenterades förra året en amerikansk studie som visar att 16
            000 dödsfall i USA under åren 20012007 berodde på bruket av mobiltelefon.
          </note>
          <note>
            Den samlade forskningen menar att vi blir sämre bilförare när
            vi samtidigt pratar i mobilen. Vi reagerar långsammare, får tunnelseende,
            missar vägmärken och viktig trafikinformation samt gör större
            och kraftigare rattrörelser.
          </note>
          <note>
            En grupp som paradoxalt nog utmärker sig i mobilanvändandet är
            småbarnsföräldrarna. 6 av 10 föräldrar till små barn brukar prata
            i mobiltelefonen medan de kör bil, dessutom utan att använda handsfree.
            Detta visar en undersökning som Gallup har gjort på uppdrag av
            försäkringsbolaget If.
          </note>
          <note>
            Samma undersökning visar att män under körning pratar mer är
            kvinnor i mobil 59 procent att jämföra med 38 procent.
          </note>
          <note>
            Miljöpartiet har länge drivit frågan om förbud mot mobilanvändning
            i bil. När frågan senast var uppe i riksdagen var det bara Miljöpartiets
            riksdagsledamöter som röstade för ett förbud. Men sedan har opinionen
            svängt både i och utanför riksdagen. Det är glädjande.
          </note>
          <note>
            En majoritet av svenskarna tycker att mobilanvändning och bilkörning
            är en farlig kombination och vill se skärpta regler om det. Ett
            argument som kommit till är att det blir alltmer vanligt att sms:a
            under körning, något som måste anses vara ännu farligare än att
            prata i mobilen.
          </note>
          <note>
            Sverige är enda landet i Europa som inte har regler om mobilanvändning
            i bil. Regelverken i olika länder ser olika ut. Det är allt från
            totalt förbud till sms-förbud.
          </note>
          <note>
            Jag hoppas att Sverige, som ju är ett föregångsland i trafiksäkerhetsfrågor,
            får den bästa lagstiftningen på området, och jag ser fram emot
            ett klokt förslag från regeringen så fort som möjligt.
          </note>
          <note type="speaker">
            Anf. 186 TONY WIKLANDER (SD):
          </note>
          <note>
            Herr talman! Jag har inte gjort så förskräckligt mycket anteckningar
            utan i stället suttit och försökt att lyssna till de vackra inlägg
            som har kommit från de senaste talarna. Jag vill med en gång meddela
            att jag stöder utskottets förslag nästan i sin helhet, dock ej
            vad gäller mobiltelefonpratande vid bilkörning. Det gäller reservation
            nr 7 under punkt 10. Det är tydligen den som upptar mest intresse
            här.
          </note>
          <note>
            Det har varit ganska märkligt att följa ärendets gång. Detta
            är ett av de få ärenden, åtminstone enligt vad kanslipersonalen
            berättar, som har justerats inte en gång utan två gånger på ganska
            kort tid. Den sista justeringen hann jag inte ens medverka i,
            för det blev så sen kallelse att jag var kvar nere i Skåne.
          </note>
          <note>
            De talare som nu är glada och nöjda önskar jag naturligtvis all
            lycka till, och jag hoppas att de har rätt. Vad man gör nu är
            nämligen att godkänna utskottets ställningstagande om att det
            i dagsläget inte är klarlagt vilka av alla distraktionsmoment
            som kan riskera att framkalla vårdslöst beteende. Man avvaktar
            vidare forskning. Med distraktionsmoment tror jag att man menar
            alltifrån att sms:a, sitta och raka sig, sminka sig, hantera stökiga
            barn etcetera.
          </note>
          <note>
            Jag skulle kunna räkna upp åtta tio distraktionsmodeller till
            som är möjliga att få fram under bilkörning. Skulle det förhindra
            en ny lagstiftning? Det skulle nog inte bli mycket lagstiftning
            av över huvud taget om vi skulle ta hänsyn till alla störande
            moment vad gäller andra lagföringar.
          </note>
          <note>
            Hur som helst har man nu sagt att majoriteten följer slutsatsen
            att utskottet i avvaktan på förutsett beredningsarbete inte är
            berett att vidta någon åtgärd med anledning av de väckta motionsförslagen,
            varför dessa avstyrks helt. Man lämnar alltså carte blanche till
            regeringen och verkar glad över att ha gjort det och blivit av
            med frågan. Jag läste för ett tag sedan ministerns uttalande.
            Hon uttryckte inte alls någon åsikt att det skulle bli någonting
            av med detta förbud. Det blir alltså en fajt för er som har förlitat
            sig på henne att ta itu med detta och se till att det blir någonting
            av det.
          </note>
          <note>
            Det enda jag tycker är en icke-åtgärd gjorde att jag, när jag
            hörde alla vackra tal och läste alla motioner tidigare, uppriktigt
            trodde att man nu var angelägen att göra någonting åt detta. Så
            är det dock tydligen inte. Man talar om hur många dödsfall i trafiken
            som kan ha orsakats av detta. Ja, visst har dödsfall orsakats
            det är bara det att vi i Sverige inte har en susning om hur många
            det kan vara, för här finns ingen statistik på detta.
          </note>
          <note>
            Av juridiska skäl och integrationsskäl får man nämligen inte
            kontrollera med mobiltelefonen vad som kan ha hänt strax innan
            en olycka, till exempel. Det är i stället som någon sade jag tror
            att det var Lars Mejern Larsson att det finns amerikanska undersökningar
            som tydligt och klart visar att detta är ytterligt farligt och
            har lett till väldigt många dödsfall.
          </note>
          <note>
            Våra myndigheter har också varit ganska ambivalenta i denna fråga.
            Vägverket, föregångare till Trafikverket, tyckte att det var okej
            att det inte behövdes några förbud när det gäller sms:ande och
            mobiltelefonringande. Sedan har man ändrat uppfattning. Det är
            likadant i VTI, där nu utskottet har tillbringat två dagar. Där
            hade vi en föreläsning om detta där det sades ungefär att det
            å ena sidan kan vara så, och å andra sidan kan det vara si. Jag
            blev inte riktigt klok på det.
          </note>
          <note>
            Föregångaren till den föredraganden, Christopher Patten vid Statens
            väg- och transportforskningsinstitut, alltså VTI, säger i dag
            att han skulle välkomna ett förbud mot att sms:a när man kör.
            Han säger att den nuvarande lagen kan göras tydligare, och särskilt
            yrkesförarna borde få tydligare regler. Trafiksäkerhetsdirektör
            Claes Tingvall vid Trafikverket säger att politikerna bör sätta
            ned foten och tala om vad de vill, för det händer alldeles för
            lite i diskussionerna om mobiler i trafiken. Detta är en demokratifråga,
            och det behövs en öppen debatt. Sifoundersökningar visar också
            att svenska folket med betryggande majoritet vill ha en förändring
            till stånd.
          </note>
          <note>
            Nu hoppas jag att den statistik som inte finns i vårt land inte
            görs under det år då vi tänker vänta på att eventuellt få någonting
            gjort. Det vore nämligen rätt förfärande att vara medveten om
            att några faktiskt strök med därför att vi tog god tid på oss.
            Jag tycker inte att vi skulle ha gjort det i det här fallet. Jag
            tycker att vi skulle ha meddelat regeringen vår mening: att det
            nu är dags att meddela ett förbud för sms samt för samtal utan
            handsfreeutrustning.
          </note>
          <note>
            Jag ber därför, herr talman, att få yrka bifall till reservation
            nr 7 under punkt nr 10. I övrigt yrkar jag bifall till utskottets
            förslag i betänkandet.
          </note>
          <note type="speaker">
            Anf. 187 SIV HOLMA (V):
          </note>
          <note>
            Herr talman! Förra året, 2010, dödades 289 på vägarna, och runt
            3 000 skadades allvarligt. Det är, precis som många har varit
            inne på, oroande och beklagligt att vi inte når nollvisionens
            delmål.
          </note>
          <note>
            Frågan är hur vi ska agera för att klara detta delmål. Det mest
            osäkra i trafiken är, inte helt oväntat, att köra moped, motorcykel
            och cykel eller att gå till fots. Att åka kollektivt är säkrast.
            I reservation 1 säger vi som står bakom den att det behövs en
            oberoende och kritisk granskning av de insatser som hittills är
            gjorda. Det behövs för att klarlägga varför vi inte når nollvisionens
            delmål och vad vi måste göra mer för att nå de mål som vi själva
            har satt upp.
          </note>
          <note>
            Herr talman! De tre största orsakerna till dödsfall och trafikskador
            är fortfarande för hög fart, alkoholpåverkan och att bilister
            inte använder bälte. Människor som inte använder bälte drabbas
            i större utsträckning av svåra skador och dödsfall. Vi kan dock
            konstatera att också den kraftigt ökande tunga trafiken innebär
            en alltmer ökad risk för trafikolyckor.
          </note>
          <note>
            Vänsterpartiet menar därför att det för att nå nollvisionens
            mål krävs att inriktningen på trafiksäkerhetsåtgärderna ändras.
            På sikt måste vägtrafiken reduceras genom att vi bedriver ett
            medvetet arbete för att föra över transporter från väg till säkrare
            trafikslag, såsom järnväg och sjöfart. En ordentlig satsning på
            kollektivtrafiken med målet att andelen resande ökar skulle också
            ha en positiv påverkan för att just minska antalet döda och skadade
            i trafiken.
          </note>
          <note>
            Trafikforskarna och de organisationer som engagerar sig i trafiksäkerheten
            är eniga om att det inte går att bygga bort trafikolyckorna. Vi
            trafikanter har också ett eget ansvar genom vårt beteende vad
            gäller hastighet, trötthet och bilbälte. Vi måste bli mer medvetet
            inriktade på att öka trafiksäkerheten. Generellt är det så att
            mäns beteende när det gäller trafiksäkerhet ett stort problem.
            Undersökningar visar att kvinnor har en större medvetenhet om
            risker i trafiken, och det leder till att kvinnor generellt sett
            kör säkrare.
          </note>
          <note>
            Herr talman! Varje år dör hundra människor i alkoholrelaterade
            olyckor. Hälften av dessa är de berusade förarna, men den andra
            hälften är medpassagerare eller andra trafikanter i andra fordon
            eller fotgängare. Det är alltså inte så att det bara är de onyktra
            som drabbas, utan det är även helt oskyldiga människor.
          </note>
          <note>
            Forskning visar på ett tydligt samband mellan ökad alkoholkonsumtion
            och ett ökat rattfylleri. 90 procent av dem som döms för rattonykterhet
            är män. Det är således i hög grad mäns attityder och värderingar
            som måste ändras.
          </note>
          <note>
            I reservation 6 Alkohol, droger och trötthet lyfter vi fram att
            trötthet är en betydligt större orsak till olyckor i trafiken
            än vad som tidigare har uppmärksammats. Det finns studier som
            tyder på att mellan 10 och 30 procent av olyckorna orsakas av
            trötthet. Problemet med trötthet har inte heller tagits på tillräckligt
            stort allvar. Det är viktigt att sprida kunskap om hur farligt
            det är att köra bil när man är trött.
          </note>
          <note>
            Herr talman! Höga hastigheter dödar. Döds- och skaderisken ökar
            kraftigt med stigande hastighet. Hög hastighet innebär dels att
            det är svårare att undvika en olycka, dels att skadorna blir värre
            när olyckan är framme. Om alla höll hastighetsgränserna skulle
            medelhastigheten på vägarna sjunka med ca 10 kilometer i timmen,
            och det i sin tur skulle kunna innebära att 100 liv skulle kunna
            sparas varje år.
          </note>
          <note>
            All forskning och erfarenhet visar att ökad övervakning är det
            mest effektiva sättet att på kort tid minska antalet döda i trafiken.
            Förutom attitydförändring och utbildning har kameraövervakningen
            visat sig vara effektiv. Försöksverksamhet med hastighetskamerorna
            har kunnat dokumentera att antalet dödsolyckor minskat avsevärt,
            och verksamheten har kunnat visa på en reducering av dödsfallen
            på 60 procent.
          </note>
          <note>
            Herr talman! Särskild uppmärksamhet måste riktas mot barns trafiksäkerhet.
            Barn och ungas skolvägar måste göras säkrare. I betänkandet har
            vi i reservation 3 Hastighetsbegränsningar vid skolor sagt att
            vi vill att man ska kunna begränsa hastigheten till 30 i timmen
            utanför samtliga förskolor. Vänsterpartiet anser dessutom att
            det behövs ett nationellt säkerhetsprogram för trafiksäkerheten
            för barn och unga. Bara det att varje dag färdas en kvarts miljon
            elever med skolskjuts och endast en tredjedel av dessa skolskjutsar
            har alkolås är fakta som talar för att vi på nationell nivå måste
            ta ett samlat grepp på trafiksäkerheten för våra barn och ungdomar.
          </note>
          <note>
            Herr talman! Avslutningsvis vill jag beröra den fråga som i betänkandet
            har fått mest uppmärksamhet, det vill säga mobilanvändande vid
            bilkörning. Då handlar det inte bara om att tala i mobilen utan
            också om sms, gps och annan Internetrelaterad användning.
          </note>
          <note>
            Resultatet från ett stort antal studier visar att körförmågan
            försämras avsevärt när mobilen används i bilkörning. Orsaken är
            att förarens uppmärksamhet på trafiksituationen försämras och
            kontrollen över bilen påverkas och blir ojämnare.
          </note>
          <note>
            Flera andra länder har förbud mot telefonanvändandet under körning.
            Det vanligaste är förbud mot användning av handhållna mobiltelefoner.
            Olycksanalyser har emellertid visat att det inte är någon större
            skillnad mellan att använda handhållna och att använda så kallade
            handsfria mobiltelefoner. Det är själva telefonanvändandet som
            är problemet. Ett telefonsamtal leder till ett slags tunnelseende
            och uppvisar liknande effekter som vid trötthet och alkoholpåverkan.
          </note>
          <note>
            En av de viktigaste faktorerna för att undvika olyckor är att
            föraren använder hela sin koncentration på att köra bil. Vänsterpartiet
            har tidigare pekat på behovet av ökade informations- och utbildningsinsatser.
            Sådana insatser är fortfarande aktuella för att komma åt mobilanvändandet
            i bilkörning. Viktigt är naturligtvis, som flera talare har varit
            inne på, att ta fasta på den forskning som är redovisad. Men vi
            vill också undersöka om lagstiftning skulle kunna förändras för
            att reducera mobilanvändandet vid bilkörning.
          </note>
          <note>
            Vi hälsar därför tillkännagivandet med stor tillfredsställelse,
            framför allt för att det finns en uttalad tidpunkt för när regeringen
            ska komma tillbaka till riksdagen, det vill säga under 2012, med
            förslag på åtgärder som behöver vidtas för att reducera mobilanvändandet
            vid bilkörning.
          </note>
          <note>
            Herr talman! Jag står bakom alla reservationer som Vänsterpartiet
            har i betänkandet men yrkar bifall bara till reservationerna 1,
            3 och 6.
          </note>
          <note type="speaker">
            Anf. 188 ELIZA ROSZKOWSKA ÖBERG (M):
          </note>
          <note>
            Herr talman! Nästan alla bilälskare har drömt om att någon gång
            få köra en Formel 1-bil. Men det ställs höga krav, både mentala
            och fysiska, på en Formel 1-förare. Medelpulsen ligger på över
            160170. Speciella datorprogram används för att förbättra den perifera
            synförmågan. Med all säkerhetsutrustning, hjälm och brandsäkra
            kläder och överväldigande G-krafter finns det inte mycket utrymme
            mentalt eller fysiskt för förare att göra någonting annat än att
            fokusera på att köra.
          </note>
          <note>
            Herr talman! I dag debatterar vi trafiksäkerhet. Som ledamot
            i riksdagens trafikutskott och som bilförare tycker jag att trafiksäkerhet
            är oerhört viktig. Det handlar om att rädda liv.
          </note>
          <note>
            Vår vision är att ingen ska dödas eller skadas allvarligt inom
            vägtransportsystemet. Delmålet innebär högst 220 dödade i trafiken
            år 2020. Och vi är på väg dit. Tack vare det ständigt ökande trafikarbetet
            minskade antalet dödade i trafiken med 20 procent under förra
            året. Det är inget undantag. Under alliansregeringens tid har
            antalet omkomna i trafiken minskat varje år från 471 år 2007,
            till 397, 358 och 289 till år 2010. Jag vet att det är mycket
            siffror; dock måste de nämnas. Bakom varje siffra döljer sig liv
            som tragiskt släckts. Bakom varje siffra döljer sig någons nära
            vän, en anhörig eller en kollega. Det är glädjande nog att siffran
            sjunker.
          </note>
          <note>
            Trafiksäkerhet beror på tre saker: en säker trafikmiljö, ett
            säkert fordon och sist men absolut inte minst en säker och ansvarsfull
            förare. Transportsystemet bör utformas enligt människors förutsättningar,
            och man måste ta hänsyn till alla trafikantgruppers säkerhet.
            Trafikverket är den aktör som ansvarar för detta. Fordon som är
            den andra länken i trafiksäkerhetsarbetet utvecklas ständigt och
            blir bättre och bättre.
          </note>
          <note>
            Och då kommer vi till den mest avgörande faktorn för trafiksäkerheten:
            föraren. Här finns det stor förbättringspotential bland annat
            när det gäller hastigheter, alkohol, droger och trötthet i samband
            med körning och distraktion.
          </note>
          <note>
            Drygt hälften av alla bilförare kör fortare än enligt gällande
            hastighetsgränser, och cirka var femte kör över 10 kilometer per
            timme för fort. Ännu mer skrämmande ser det ut på lastbilssidan.
            Enligt Trafikverkets hastighetsindex är det bara 40 procent av
            alla lastbilar med släp som håller rätt hastighet, alltså 80 kilometer
            i timmen, på 90-vägar, och bara 20 procent håller rätt hastighet
            på 110-vägar. Om ingenting görs åt detta kommer vi inte att nå
            målet 2020, och många människor kommer att mista sina liv på vägarna.
          </note>
          <note>
            Vi i utskottet kommer att följa upp frågan i en särskild studie
            som ska presenteras nästa år.
          </note>
          <note>
            Ett annat problem är alkohol, droger och trötthet i trafiken.
            Trots att bara 0,2 procent av förare i trafiken utgörs av alkoholpåverkade
            förare, alltså 2 av 1 000, utgör de den största risken och orsakar
            olyckor. Ungefär var fjärde femte person som dödas i trafiken
            har alkohol i kroppen. Även droger är ett stort problem i trafiken.
            Under 2009 utgjordes ca 40 procent av de misstänkta rattfylleribrottslingarna
            av drograttfyllerister, men det finns sannolikt ett stort mörkertal
            eftersom polisen inte får rutinmässigt kontrollera om förare är
            drogpåverkade. Trötthet är den tysta boven, som enligt VTI, Statens
            väg- och transportforskningsinstitut, är orsaken till nästan var
            tredje trafikolycka. Man jämför ofta risker som skapas av sömniga
            förare med risker vid rattfylleri.
          </note>
          <note>
            Vid fordonskörning är förarens koncentration en av de viktigaste
            faktorerna för att undvika olyckor. Distraktion är en stor utmaning
            för en förare. Det kan vara en ringande mobil, ett skrikande barn
            eller spillt kaffe. Andra distraktionsmoment kan vara att ställa
            om gps:en som ständigt tjatar om att göra en U-sväng, att sminka
            sig, alltifrån läppstift till mascara, att äta saftiga hamburgare
            eller hitta den perfekta låten i sin mp3-spelare.
          </note>
          <note>
            Hur ska man då lösa alla de här problemen?
          </note>
          <note>
            Lösningen är, herr talman, att inte ge upp utan ständigt arbeta
            för ökad trafiksäkerhet. I den strävan krävs det långsiktiga och
            teknikneutrala regler. Vi måste fokusera på ökad regelefterlevnad
            och understryka förarens ansvar.
          </note>
          <note>
            Vad innebär detta för de problem som jag precis nämnt?
          </note>
          <note>
            Hastighetsgränserna ska vara väl avvägda så att de uppfattas
            som relevanta och accepteras, för då ökar regelefterlevnaden.
            Därför har vi infört möjligheten att använda mindre intervaller
            för hastighetsgränser, och nu finns det tio steg i intervallet
            30 till 120 kilometer per timme. Det är också intressant med flexibla
            hastighetsgränser som automatiskt anpassar sig till trafiksituationen
            och vädret.
          </note>
          <note>
            Kommunerna har också en roll i hastighetsfrågan. Som exempel
            kan jag ange min hemkommun Österåker, där man utgår ifrån att
            rätt hastighetsgräns skapar ett säkrare och mer attraktivt samhälle.
            En hastighetsplan har tagits fram där hastigheter höjs eller sänks
            beroende på gatuutrymmets karaktär, tillgänglighet, trygghet,
            trafiksäkerhet, buller och avgaser. Regelefterlevnaden brukar
            också öka med flera synliga poliser i trafiken.
          </note>
          <note>
            I arbetet med hastigheter är det avgörande att förarna respekterar
            de begränsningar som sätts upp. Om medelhastigheten minskar med
            bara 5 kilometer per timme beräknas den årliga effekten bli ca
            90 färre dödade. Därför är det viktigt med rätt utbildning och
            att arbeta med attityder, och detta görs bland annat under de
            obligatoriska riskutbildningar som vi har infört enligt alliansregeringens
            förslag.
          </note>
          <note>
            Riskutbildningarna tar även upp frågor som rör alkohol, droger
            och trötthet i trafiken. Och jag är mycket glad att programmet
            om körkort villkorat av alkolås gjordes permanent. På så sätt
            kan vi nå den mest utsatta gruppen, därför att många av de förare
            som dömts för rattfylleri är alkoholberoende eller har osunda
            alkoholvanor.
          </note>
          <note>
            Det är viktigt att polisen fortsätter sitt arbete med att drogtesta
            förare vid trafikolyckor och i trafikkontroller, men vi måste
            fortsätta arbeta med förarnas attityder till droger och alkohol
            i samband med körning för att långsiktigt minska förekomsten av
            rattfylleri.
          </note>
          <note>
            För att minska antalet olyckor och dödade i trafiken på grund
            av trötthet krävs det att föraren helt enkelt inser att det är
            farligt och att han eller hon vet vad som ska göras när man märker
            ett första tecken på trötthet. Det bästa sättet är att stanna
            bilen och sova en stund. Men tyvärr är det väldigt få förare som
            väljer denna åtgärd och i stället försöker med ineffektiva och
            kortvariga metoder som att sätta på radion eller veva ned rutan.
            Olika förarstödssystem i fordon och räfflor i kanten eller i mitten
            av vägen kan hjälpa till i kritiska situationer, men ingenting
            kan ersätta det sunda förnuftet att tolka en sådan varning som
            en signal att nu är det dags för en paus.
          </note>
          <note>
            Interna spärrar och ansvarstagande bör också förhindra förarna
            att göra onödigt distraherande saker under körning. Det finns
            redan regler som säger att det inte är tillåtet att framföra sitt
            fordon på ett vårdslöst sätt, vilket inkluderar att man är distraherad.
            Dock är det inte alla som följer reglerna. Med hjälp av bra körkortsutbildningar
            och informationsinsatser från myndigheter och trafiksäkerhetsorganisationer
            kan flera förstå att när man kör bil ska man fokusera på att köra
            bil.
          </note>
          <note>
            Utskottet riktar därför ett tillkännagivande till regeringen
            om att regeringen bör beakta den forskning som gjorts och görs
            på området för att sedan återkomma till riksdagen senast under
            2012 med förslag till åtgärder som kan erfordras eller redovisa
            vidtagna åtgärder när det gäller mobiltelefonanvändande vid bilkörning.
          </note>
          <note>
            Herr talman! Med detta sagt yrkar jag bifall till betänkandets
            förslag till beslut och avslag på alla reservationer. Och som
            en av många bilälskare fortsätter jag att drömma om att någon
            gång få köra en Formel 1-bil. Jag hoppas att fler ska försöka
            att känna sig som en Formel 1-förare även under vanlig bilkörning,
            och då menar jag inte hastigheten utan att man ska fokusera på
            att köra bil när man kör bil.
          </note>
          <note type="speaker">
            Anf. 189 STINA BERGSTRÖM (MP) replik:
          </note>
          <note>
            Herr talman! Utskottsmajoriteten slår sig till ro, tycker jag,
            med att etappmålet för 2020 ser ut att uppnås eftersom antalet
            olyckor med allvarlig utgång minskat i högre takt sedan 2009.
          </note>
          <note>
            Jag tycker också att det är positivt att fler mötesfria vägar,
            sänkta hastigheter på landsvägarna och säkrare bilar har lett
            till färre dödsolyckor. Jag nämnde dock i mitt anförande att olycksstatistiken
            inte ser så bra ut om man bryter ned den och tittar på olika trafikantgrupper
            för sig. Det är bilförarna som klarar sig bättre och bättre medan
            de oskyddade trafikanterna fortfarande lever lika farligt, till
            exempel våra barn som cyklar och går på väg till skolan.
          </note>
          <note>
            Enligt en rapport från Trafikanalys var 34 procent av de omkomna
            i trafiken år 2009 oskyddade trafikanter, detta trots att de bara
            står för 5 procent av färdsträckan. Det är alltså nio gånger så
            farligt att sätta sig på en cykel som att kliva in i en bil.
          </note>
          <note>
            Jag har en fråga till Elisa Roszkowska Öberg: Varför tar inte
            Alliansen detta på allvar och gör det som krävs, inför en hastighetsbegränsning
            på 30 kilometer i timmen på ställen där bilister, gående och cyklister
            ska samsas?
          </note>
          <note type="speaker">
            Anf. 190 ELIZA ROSZKOWSKA ÖBERG (M) replik:
          </note>
          <note>
            Herr talman! Svaret är enkelt på frågan varför utskottet inte
            beslutar om detta. Det är därför att vi har en myndighet som arbetar
            med sådana frågor som att sätta hastighetsgränser, och den heter
            Trafikverket. Men också kommunerna kan spela en stor roll när
            det gäller hastighetsbegränsningar, och många kommuner har redan
            tagit initiativ och tittat på hur trafiksäkerheten kan förbättras.
          </note>
          <note>
            Jag kan bara instämma i påståendet att vi måste tänka mycket
            mer på de oskyddade trafikanternas situation. De är ju mer utsatta
            i trafiken. De skyddas inte av bilbälten, krockkuddar och annat,
            så självklart måste vi tänka på dem.
          </note>
          <note>
            En del i detta arbete är att bygga cykelbanor. Det mest effektiva
            är just att separera cykel- och gångtrafiken från biltrafiken.
            En annan del är att titta på hastighetsfrågan.
          </note>
          <note>
            Självklart är det beklagligt att någon över huvud taget dör i
            trafiken. Därför har vi också vår nollvision att ingen ska behöva
            dödas i trafiken. Men det är väldigt svårt att komma åt de sista
            personerna som dör i trafiken. Som nämndes dör också barn som
            cyklar. År 2007 dödades sammanlagt 3 cyklister i åldrarna upp
            till 17 år och 8 gående barn. Det är fortfarande beklagligt att
            de dog, men det är väldigt svårt att vidta åtgärder för att helt
            förhindra det. Men vi ska inte ge upp. Vi fortsätter att arbeta
            för det.
          </note>
          <note type="speaker">
            Anf. 191 STINA BERGSTRÖM (MP) replik:
          </note>
          <note>
            Herr talman! Jag vet att kommunerna har en viktig del i detta.
            Jag vet också att det inte alltid är så lätt som kommun att försöka
            införa sådana här hastighetsgränser. Man måste ha mycket på fötterna,
            och de beslut man tar om att sänka till 30 kilometer i vissa områden
            överklagas nästan alltid. Det borde i alla fall vara lättare om
            det fanns ett tydligare regelverk. Om det är Trafikverket eller
            regeringen som tar initiativet bryr jag mig inte om men att det
            behöver göras är jag övertygad om.
          </note>
          <note>
            Eliza Roszkowska Öberg talade också om att det inte är så många
            barn som dödas i cykelolyckor längre. Det är positivt, men en
            del av förklaringen till att inte så många cyklister dödas är
            att vi inte cyklar så mycket. Cyklingen ökar inte, och en anledning
            till det är att det på många ställen är farligt att cykla för
            att det inte finns cykelvägar. Cykelvägar kan man inte bygga överallt
            i bostadsområden, och därför anser jag fortfarande att det är
            viktigt med låg hastighet på 30 kilometer i timmen.
          </note>
          <note type="speaker">
            Anf. 192 ELIZA ROSZKOWSKA ÖBERG (M) replik:
          </note>
          <note>
            Herr talman! Visst är det viktigt med tydliga regler; där är
            vi överens. Men vi behöver även behålla våra demokratiska processer.
            Det bästa sättet är inte att köra över alla, utan vi måste tillåta
            människor att säga sitt.
          </note>
          <note>
            Självklart ska vi öka medvetenheten om trafiksäkerhet. Jag är
            helt övertygad om att vi då uppnår bättre resultat än om vi bara
            fattar tvingande beslut. Det är bra att människor förstår att
            det är viktiga frågor och att det handlar om att vi kan rädda
            liv.
          </note>
          <note>
            Jag tänkte kommentera frågan från första replikskiftet om varför
            etappmålen inte uppnås. Vi har ett etappmål fram till 2020 om
            max 220 dödade i trafiken. Det är ett nytt etappmål. Som det nu
            ser ut i statistiken kommer vi att uppnå det.
          </note>
          <note>
            Varför har vi det här nya etappmålet? Jo, det baseras på EU:s
            trafiksäkerhetsmål och beräknades utifrån 50 procent färre dödade
            på 10 år. Det är förklaringen till detta.
          </note>
          <note>
            Herr talman! Det är bra att vi har denna debatt. Jag hoppas att
            trafiksäkerhetsfrågor kan debatteras ännu oftare och på fler ställen,
            i kommunfullmäktige, i landsting och även vid köksborden.
          </note>
          <note type="speaker">
            Anf. 193 LARS MEJERN LARSSON (S) replik:
          </note>
          <note>
            Herr talman! Det var trevligt att höra att Eliza har en dröm
            om att få köra Formel 1-bil. Själv har jag en dröm om att nollvisionen
            ska gå i uppfyllelse, men det arbetet går alldeles för sakta.
            Mycket mer kan göras som minskar både mänskligt lidande och samhällets
            kostnader för olyckor.
          </note>
          <note>
            Tittar vi på hastighetsutvecklingen som är en central del i arbetet
            med nollvisionen ser vi att medelhastigheten faller när det gäller
            personbilar medan den tunga yrkestrafiken går i motsatt riktning.
          </note>
          <note>
            Blickar vi bakåt på årets vinter och problem med bussar och lastbilar
            som inte kör med vettiga däck för svenskt vinterunderlag utan
            blir stående eller i bästa fall hamnar i diket ser vi att problemet
            med de många halkrelaterade olyckorna med tunga fordon är en viktig
            fråga.
          </note>
          <note>
            Herr talman! Det är hög tid att utvärdera nollvisionens insatser.
            Vi måste se vad som har gjorts och vad som behöver göras. För
            att komma vidare behövs det att någon sätter sig ned och går igenom
            vad det är som har gjorts och vilka effekter det har fått för
            att sedan ge oss politiker ett underlag så att vi kan jobba vidare.
          </note>
          <note>
            Därför kräver vi socialdemokrater att en oberoende kritisk granskning
            ska göras för att utvärdera gjorda insatser. Men här vill majoriteten
            inte gå oss till mötes inte än i alla fall.
          </note>
          <note type="speaker">
            Anf. 194 ELIZA ROSZKOWSKA ÖBERG (M) replik:
          </note>
          <note>
            Herr talman! Hastigheterna är fortfarande ett problem. Vi har
            bra regler och hastighetsgränser, men problemet är att inte alla
            förare respekterar hastighetsgränserna. Som jag sade i mitt anförande:
            Om genomsnittshastigheten minskade med bara 5 kilometer i timmen
            det är inte mycket; man märker det knappt när man kör bil skulle
            ungefär 90 liv per år kunna räddas. Där finns det definitivt stor
            potential för förbättring.
          </note>
          <note>
            Den moderata kommittén i trafikutskottet har besökt åkeribranschen
            och talat mycket om hastigheter när det gäller tung trafik. Förare
            i yrkestrafiken borde vara förebilder när det gäller hur man ska
            köra eftersom vägarna är deras arbetsplatser. Tyvärr finns det
            fortfarande ganska många som kör obältade, som kör för fort och
            som inte respekterar andra trafikregler. Självklart måste vi fortsätta
            dialogen så att regelefterlevnaden ökar. Det är alltid bra om
            branschen också är engagerad, vilket den är, och om företagen
            ställer krav på förarna att köra säkert.
          </note>
          <note>
            På köpet får man ofta också bra miljöeffekter. Sparsam körning
            är inte bara bra för trafiksäkerheten, utan man förbränner också
            mindre bränsle.
          </note>
          <note>
            Vi gör ständigt uppföljning av nollvisionen. Myndigheterna Trafikanalys
            och Trafikverket följer upp, men även trafikutskottet måste följa
            upp arbetet. Det är bra att vi ställer sådana krav. Det är också
            viktigt med institutioner som VTI som utskottet besökte häromdagen.
          </note>
          <note type="speaker">
            Anf. 195 LARS MEJERN LARSSON (S) replik:
          </note>
          <note>
            Herr talman! Nollvisionen har blivit tonåring, och det finns
            all anledning att fortsätta arbetet. Det vill vi socialdemokrater,
            men viljan verkar saknas hos det borgerliga blocket.
          </note>
          <note>
            Men kanske för att det sunda förnuftet fick råda på ett område
            har vi nått en lösning på mobilfrågan när dagens tonåringar tar
            körkort.
          </note>
          <note>
            Jag förstår dock inte varför ni inte kan ställa er bakom en oberoende
            kritisk granskning. Vad är anledningen till att ni passar?
          </note>
          <note type="speaker">
            Anf. 196 ELIZA ROSZKOWSKA ÖBERG (M) replik:
          </note>
          <note>
            Herr talman! Som jag tidigare nämnde i mitt anförande är arbetet
            med trafiksäkerhet ständigt pågående. Vi måste hela tiden titta
            på vilken situation vi har och jämföra med tidigare resultat.
            Vi måste jämföra oss internationellt och även blicka framåt. Vi
            ska fortsätta titta på nollvisionen på det sätt som vi gör. Om
            organisationer, företag eller enskilda forskare också vill titta
            på nollvisionen och i vilken grad olika åtgärder hjälper är det
            mycket positivt.
          </note>
          <note type="speaker">
            Anf. 197 SIV HOLMA (V) replik:
          </note>
          <note>
            Herr talman! Jag vill ta upp tråden om hastighetsnivån. Vi i
            Vänsterpartiet ville inte höja hastigheten, dels av säkerhetsskäl
            högre hastighet ger svårare skador dels av miljöskäl. Ju snabbare
            man kör, desto större koldioxidutsläpp blir det.
          </note>
          <note>
            Eliza Roszkowska Öberg tog upp de nya hastighetsgränserna i sitt
            anförande och talade positivt om dem. På vilket sätt ledde de
            nya hastighetsgränserna till bättre trafiksäkerhet och till minskad
            miljöpåverkan? Finns det någon uppföljning av det? Om det inte
            finns någon uppföljning, är Eliza Roszkowska Öberg beredd att
            arbeta för att det blir en sådan uppföljning?
          </note>
          <note>
            Vilka åtgärder vill man satsa på för att öka kollektivtrafiken?
            Kollektivtrafiken är trots allt det säkraste sättet för en trafikant
            att åka från ett ställe till ett annat.
          </note>
          <note>
            När den tunga trafiken ökar ökar också risken att drabbas av
            olyckor.
          </note>
          <note type="speaker">
            Anf. 198 ELIZA ROSZKOWSKA ÖBERG (M) replik:
          </note>
          <note>
            Herr talman! Det är inte alltid så att ju snabbare man kör desto
            större utsläpp. Det är lite mer som ingår i den här processen.
            Det handlar mycket mer om körsätt. Man pratar om eco-driving eller
            sparsam körning. Det handlar om hur mycket man bromsar in, hur
            mycket man planerar sitt körsätt och tittar lite mer framåt så
            att man undviker att bromsa in och höja hastigheten hela tiden.
            Det är det som framför allt ökar bränsleförbrukningen.
          </note>
          <note>
            Vi har infört nya intervall för hastighetsgränserna, nämligen
            från 30 till 120 kilometer i timmen. Åtgärder som den här syftar
            självklart till att spara liv. Det beräknas att ungefär 10 till
            15 liv kan sparas per år. Tanken är att om man som förare upplever
            att hastighetsgränsen baseras på vägstandard, hur vägen är utformad,
            och på den trafiksäkerhetsnivå som man uppskattar finns på vägen
            så finns det större möjlighet att föraren tar beslutet att hålla
            den här hastighetsgränsen. Ökar man acceptansen och förståelsen
            för hastighetsgränsen, eller för övrigt för andra trafikregler,
            finns det mycket stor chans att folk också lever upp till de här
            kraven.
          </note>
          <note>
            Jag tycker att det är en mycket viktig aspekt i det fortsatta
            arbetet att hitta sådana moment och sådana regler som just nu
            är mer problematiska och som vi kan förbättra så att människor
            kan leva upp till trafikreglerna. På så sätt kan vi spara liv.
          </note>
          <note type="speaker">
            Anf. 199 SIV HOLMA (V) replik:
          </note>
          <note>
            Herr talman! Jag uppfattar svaret på följande sätt: Det finns
            inte någon ordentlig uppföljning av beslutet från 2007, när man
            gjorde de här förändringarna av hastighetsgränserna. Jag skulle
            vilja skicka med Eliza Roszkowska Öberg de här frågorna, för de
            är oerhört viktiga.
          </note>
          <note>
            När det gäller att man använder sig av ekokörning och så vidare
            kan jag säga att jag känner till det lite grann. Men det har ju
            visat sig att CO2-utsläppen, trots alla de åtgärder som man har
            vidtagit, totalt sett har ökat. Det har ju visat sig att de åtgärder
            som är vidtagna inte har fått den effekt som man hade önskat sig.
            Därför ser jag brett på trafiksäkerheten.
          </note>
          <note>
            Att den tunga vägtrafiken ökar på vägarna har ju sin betydelse.
            Man behöver bara själv använda sig av bil i mina trakter så ser
            man att lastbilstrafiken har ökat väsentligt de senaste åren.
            Det beror bland annat på det som vi har diskuterat förut, att
            järnvägstrafiken inte har den säkerheten att man får komma från
            det ena stället till det andra. Samma sak gäller för gods.
          </note>
          <note>
            Jag tycker att det här är ett brett och viktigt medvetande att
            ta med sig för att få en ändring till stånd.
          </note>
          <note type="speaker">
            Anf. 200 ELIZA ROSZKOWSKA ÖBERG (M) replik:
          </note>
          <note>
            Herr talman! Olika trafiksäkerhetsåtgärder måste alltid utvärderas.
            Vi måste titta på om de fyller sitt syfte att just spara liv.
            Nu har det inte gått så mycket tid sedan vi beslutade här i riksdagen
            om de nya hastighetsgränsmöjligheterna. Sedan var det Vägverket,
            numera Trafikverket, som gjorde översynen av väldigt många vägsträckor
            i hela landet och justerade hastigheter både uppåt och nedåt.
            Det var många fler kilometer där hastigheterna sänktes. Jag vet
            inte hur omfattande resultat vi kunde ha noterat redan nu på den
            korta tid som de nya hastigheterna har funnits på vägarna.
          </note>
          <note>
            Jag är övertygad om att vi måste fortsätta arbeta med frågan
            och även vidta ytterligare åtgärder på sikt för att se till att
            människor respekterar trafikregler, respekterar hastighetsgränser,
            att de inte väljer att köra berusade av alkohol, droger eller
            andra substanser och att man inte sätter sig bakom ratten när
            man är alldeles för trött för att köra.
          </note>
          <note>
            Allt det här är viktigt att ta upp när man tar körkort, alltså
            under körkortsutbildningen. Därför har vi infört de nya obligatoriska
            körkortsutbildningarna. Därför har vi också infört utbildningar
            och nytt körkort för förare av mopeder klass 1 och därför kommer
            vi också att fortsätta med det.
          </note>
          <note>
            Jag vill bara kort nämna att sparsam körning också ingår i körkortsutbildningsmomentet.
          </note>
          <note type="speaker">
            Anf. 201 LARS TYSKLIND (FP):
          </note>
          <note>
            Herr talman! I dag handlar det om trafiksäkerhet. Jag yrkar bifall
            till förslagen i betänkandet och avslag på samtliga reservationer.
            Det finns ett tjugotal rubriker, men jag tänker hålla mig till
            bara några få av dessa.
          </note>
          <note>
            När det först gäller mål och utgångspunkter är det viktigt att
            lyfta fram att ansvaret för trafiksäkerheten delas mellan den
            som utformar systemet och den som använder systemet. Icke förty
            är det naturligtvis väldigt viktigt att utformningen av transportsystemet
            är gjort på det sättet att det är förlåtande, så att inte enskilda
            mänskliga misstag får förödande konsekvenser. Här pratar vi om
            att det skadeförebyggande arbetet måste vara prioriterat.
          </note>
          <note>
            Herr talman! Vi diskuterar nu om nollvisionen. Det finns liksom
            en inbyggd paradox så fort man diskuterar nollvisionen. Det är
            ju helt omöjligt att ha något slags uppfattning om att det finns
            ett lämpligt antal dödade i trafiken. Den enda lämpliga siffran
            är ju noll. Det blir lite märkligt när Lars Mejern Larsson på
            något vis i replikskiftet antyder att vi skulle värdera detta
            på olika sätt. Det blir inte riktigt seriöst. Det är klart att
            alla i hela Sveriges riksdag delar uppfattningen att det här är
            ett viktigt mål.
          </note>
          <note>
            Trots detta måste vi sätta upp delmål. Vi ser ju en starkt nedåtgående
            trend. Det är naturligtvis väldigt tillfredsställande. Vi ser
            att det etappmål som trots allt finns till 2020 på 220 personer
            finns inom räckhåll. Även om det är en paradox att tala om antal
            döda i trafiken på det sättet har vi ändå dessa delmål.
          </note>
          <note>
            De årliga resultatkonferenser och avstämningar som är uppsatta
            till 2012 och 2016, tror jag att det var, är ju till för att säkra
            en kvalitativ uppföljning så att man faktiskt omvärderar. Det
            är inte så att vi sätter upp ett mål till 2020 och sedan bara
            väntar till 2020 och ser hur det gick. Det är väldigt viktigt
            att konsekvent utvärdera det som händer.
          </note>
          <note>
            Herr talman! Hastigheten har det talats om här i dag. Det är
            naturligtvis en mycket avgörande faktor. Den tas upp också under
            två punkter i betänkandet. Den ena heter Hastighetsbegränsningar
            och den andra Hastighetsbegränsningar vid skolor. De är ju väldigt
            nära varandra naturligtvis.
          </note>
          <note>
            Det som huvudsakligen tas upp i de motioner som behandlas i betänkandet
            är just betydelsen av påkörningshastigheten när en bil möter en
            fotgängare, eller tvärtom. Bakgrunden är det faktum som har varit
            känt väldigt länge, som Stina Bergström tog upp i början av debatten,
            att vid en påkörning i 50 kilometer i timmen är det bara i snitt
            två fotgängare av tio som överlever, medan om man sänker till
            30 kilometer är det nio av tio som överlever.
          </note>
          <note>
            Det här är någonting som man har tagit fasta på i många kommuner.
            Det är väldigt många kommuner som har sänkt till 30 kilometer
            i centrala delar, i bostadsområden och utanför skolor. Här har
            naturligtvis det kommunala och lokala ansvaret för planeringen
            väldigt stor betydelse. Jag har nog uppfattningen att det här
            är ganska vanligt i Sverige i dag. Om det gäller hastighetsgränser
            vid skolor vill jag nog påstå att det är mer regel än undantag
            att vi har 30 kilometer i dag. Visserligen togs det upp andra
            exempel, men vid de skolor som man ser är det väl så att det är
            30 kilometer i timmen som gäller.
          </note>
          <note>
            Vår uppgift i riksdagen är att ge verktygen. Sedan måste vi faktiskt
            lita på att de myndigheter som har hand om detta sköter sitt arbete,
            sätter barns säkerhet i fokus och vidtar nödvändiga åtgärder.
            Jag tror inte att det är riksdagsbeslut som saknas, utan det handlar
            i så fall om bristande planering på vissa ställen. Verktygen finns
            för att ordna detta.
          </note>
          <note>
            Herr talman! Alliansregeringen har sedan 2006 ägnat hastigheten
            stor uppmärksamhet. Det blev en del uppmärksamhet och diskussion
            när den tiogradiga skalan med hastigheter från 30 till 120 kilometer
            i timmen infördes. Det ställdes en fråga om vad det har betytt.
            I den hastighetsöversyn som skedde efter införandet av den här
            tiogradiga skalan kan man se att hastigheten har sänkts på 1 780
            mil och höjts på 266 mil. Det är svårt att säga exakt vad det
            innebär, men det finns en beräkning på att det har sparat 1015
            liv per år.
          </note>
          <note>
            Det är viktigt att enskilda personer känner att hastighetsgränsen
            är satt på ett sådant sätt att man förstår varför den är sådan.
            När vi var hos VTI i måndags fick vi också reda på hur viktigt
            det var att bilföraren faktiskt förstod varför regeln fanns.
          </note>
          <note>
            Herr talman! Jag vill också lyfta fram den fråga som förekommit
            flitigt i den allmänna debatten under den senaste veckan. Det
            handlar om biltelefonanvändandet vid bilkörning. Frågan tas upp
            i inte mindre än 15 motioner. Det finns även motioner från mitt
            parti, Folkpartiet, i det här sammanhanget. Det förekommer yrkanden
            om totalförbud, men lite mer generellt handlar det om krav på
            handsfree och förbud mot att skriva sms under bilkörning.
          </note>
          <note>
            Det mycket tydliga och vällovliga syftet är naturligtvis att
            öka trafiksäkerheten genom att fokusera på förarens koncentration
            vid bilkörning. Forskningen visar också att användning av mobiltelefon
            som kräver långvarig ögonfokusering, som till exempel sms och
            Facebook, utgör en betydande fara. När det gäller vanlig konversation
            kan vi hänvisa till olika forskningsresultat, men den allmänna
            meningen är väl att det har en mildare effekt på säkerheten.
          </note>
          <note>
            Det kan tyckas lite märkligt att forskningen inte kan visa att
            det är någon skillnad mellan handsfree och handhållen telefon.
            Logiken säger att det skulle vara det, men forskningen säger någonting
            annat. Vi i trafikutskottet som var på VTI i Linköping under måndagen
            och tisdagen och tog del av den forskning de hade där fick veta
            att den ligger helt i linje med detta att det inte är någon skillnad
            mellan handsfree och handhållen telefon.
          </note>
          <note>
            Herr talman! Jag har tagit upp forskningsläget och den snabba
            teknikutvecklingen. Vi i Folkpartiet tycker att det är bra att
            vi nu kommer med ett tillkännagivande till regeringen i den här
            frågan. För att vidta de lämpligaste åtgärderna handlar det om
            att ha ett teknikneutralt perspektiv och beakta vilka distraherande
            faktorer som finns kopplade till mobiltelefoni. Man ska ta med
            och beakta den aktuella forskningen och senast under 2012 återkomma
            med åtgärder om sådana erfordras eller redovisa vidtagna åtgärder
            när det gäller mobiltelefonanvändande vid bilkörning.
          </note>
          <note>
            Jag hoppas att även motionärerna kommer att känna sig nöjda med
            det. Syftet med motionsyrkandena är ju tillgodosett. Man har lyft
            upp frågan. Vi fokuserar på att det kan finnas vissa faror med
            mobiltelefonanvändande vid bilkörning.
          </note>
          <note>
            Herr talman! Jag vill avsluta med en liten reflexion kring detta.
            När man diskuterar de här frågorna bör man tänka på att om man
            är alltför specifik när det gäller förbud finns det en väldigt
            stor risk att minst lika riskfyllda moment uppfattas som tillåtna.
            Det tycker jag att vi ska ha med oss när vi tänker vidare i den
            här frågan. Egentligen handlar det om den svåra balansgången inom
            vilken ram man ska låta den enskilda bilföraren fatta kloka beslut
            och göra kloka avvägningar. Många av de saker vi diskuterar när
            det gäller mobiltelefoni är ju inte tillåtet i dagens lagstiftning
            heller. Kravet är att man ska vara uppmärksam och inte utsätta
            andra människor och sig själv för risker i trafiken.
          </note>
          <note type="speaker">
            Anf. 202 STINA BERGSTRÖM (MP) replik:
          </note>
          <note>
            Herr talman! Vi har pratat mycket om hastigheter i dag. Det gjorde
            också Lars Tysklind. Det är någonting jag har funderat mycket
            på genom åren. Någonting som jag har funderat på är att det ofta
            är helt okej för många, även politiker, att raljera om att man
            har kört för fort, att man har fått böter eller blivit av med
            sitt körkort. Av någon anledning är det helt okej att på det här
            sättet riskera andra människors liv och hälsa, och det är särskilt
            vanligt bland män.
          </note>
          <note>
            Irene Isaksson-Hellman, som är trafikforskare, har granskat 464
            trafikolyckor med fotgängare och personbilar. Det visar sig att
            det oftast är män som kör bilen när olyckor sker. När det gäller
            dödsolyckor med fotgängare är det manliga bilister inblandade
            15 av 16 gånger. En man var bilförare i 77 procent av olyckorna,
            och 40 procent av dem skedde vid ett övergångsställe. Isaksson-Hellman
            konstaterar också att när män kör är hastigheten högre, vilket
            har till följd att fotgängarna skadas allvarligare.
          </note>
          <note>
            Nu skulle jag vilja veta vad Lars Tysklind tycker om det här.
            Tycker han liksom jag att mäns inställning till hastigheter är
            ett problem för trafiksäkerheten? Vilka idéer har Lars Tysklind
            och hans allianskamrater i så fall om hur man kan komma åt det
            här och öka acceptansen både för att införa hastighetsbegränsningar
            och för att hålla dem?
          </note>
          <note type="speaker">
            Anf. 203 LARS TYSKLIND (FP) replik:
          </note>
          <note>
            Herr talman! Det här med attityder är väl nästan det svåraste
            av allting. Precis som Stina Bergström beskriver här är det dåliga
            attityder. Jag har inte någon annan statistik än vad hon har.
            Vi vet att den absolut mest risktagande gruppen i trafiken är
            män mellan 20 och 24 år. Det är oomtvistligt så.
          </note>
          <note>
            Man måste börja ända från början med körkortsprocessen och där
            lägga stor vikt vid detta med attityder. Det finns en riskutbildning
            med i dag, och man måste lägga ännu större vikt vid den.
          </note>
          <note>
            Jag vet inte riktigt om jag känner igen bilden att folk raljerar
            om att man överskrider hastigheten. Det tycker jag verkar lite
            beklämmande i så fall. Det är snarare så att de flesta tycker
            att det svider ganska hårt att bli av med körkortet under en period.
            Man ska fundera på detta när det gäller kameraövervakning, direktövervakning
            och bötessummor. De har ju höjts för att motverka detta. Det ska
            kosta att ha en så dålig attityd i trafiken och inte riktigt förstå
            vilken risk man utsätter andra människor för.
          </note>
          <note type="speaker">
            Anf. 204 STINA BERGSTRÖM (MP) replik:
          </note>
          <note>
            Herr talman! Jag skulle också vilja prata lite cykel med Lars
            Tysklind. Jag vet att Lars Tysklind är en sann cykelvän.
          </note>
          <note>
            Cykelolyckorna har ökat de senaste åren. Enligt Trafikanalys
            är cyklisterna nu en större patientgrupp än personbilisterna.
            Det är också fastslaget, bland annat genom undersökningar i Tyskland,
            att om man sänker hastigheterna i städerna ökar cyklandet.
          </note>
          <note>
            Herr talman! Nu undrar jag om Lars Tysklind ser hastighetssänkningar
            som en bra åtgärd för att främja cyklandet och minska cykelolyckorna
            i samhället.
          </note>
          <note type="speaker">
            Anf. 205 LARS TYSKLIND (FP) replik:
          </note>
          <note>
            Herr talman! Det är absolut så i tätorter. Jag har undvikit att
            lyfta fram min egen hemkommun Strömstad. Där var jag som miljönämndsordförande
            med om att införa 30 kilometer i timmen i hela centrum år 2000.
            Den reaktion vi fick i samhället var ganska aggressiv. Vi fick
            höra att bilar inte kunde gå i 30 kilometer i timmen. Det var
            en alldeles för låg hastighet för en normal bil. Men attityden
            till detta har förändrats. Jag tycker att de siffror som finns
            med i betänkandet är så tydliga. Om skillnaden mellan 30 och 50
            kilometer är så otroligt markant finns det inget motiv för att
            i centrala delar inte sänka hastigheten till 30 kilometer i timmen.
            Det gynnar naturligtvis alla oskyddade trafikanter.
          </note>
          <note>
            Just när det gäller cykling är det en annan sak som vi måste
            jobba vidare på. Jag är inte heller där för ett obligatorium,
            men cykelhjälmsanvändandet måste sprida sig. I vissa större städer
            används de mycket, men på mindre orter är det inte speciellt många
            som använder cykelhjälm. Den kan vara en väldigt avgörande faktor,
            då det finns många exempel på att människor har fallit av cykeln
            och blivit påkörda och faktiskt klarat sig bara på grund av sin
            hjälm. Hjälmen har varit krossad, men huvudet har varit helt.
          </note>
          <note>
            Det gäller att jobba med såväl hastigheter som bilförare och
            cyklister för att de ska skydda sig med cykelhjälm.
          </note>
          <note type="speaker">
            Anf. 206 ANNELIE ENOCHSON (KD):
          </note>
          <note>
            Herr talman! Dagens betänkande innehåller ett tillkännagivande
            som jag är väldigt glad för. Dagens tillkännagivande visar att
            riksdagen tar trafiksäkerheten på allvar och då särskilt att man
            uppmärksammar mobiltelefonanvändandets speciella ställning.
          </note>
          <note>
            När man kör bil är det detta man ska göra, och koncentrationen
            ska vara på att framföra bilen och inget annat. Mobiltelefonanvändandet
            vid bilkörning har ökat alltmer, och när jag fick höra att man
            sms:ar och twittrar när man kör trodde jag att det var dåliga
            skämt.
          </note>
          <note>
            När det inte finns några restriktioner för att använda mobiltelefoner
            vid bilkörning kan tydligen mobiltelefonanvändandet dra hur långt
            som helst. Jag hoppas att vi kommer fram till restriktioner för
            mobiltelefonanvändandet 2012 efter att ha sammanställt den forskning
            som redan finns och forskning framöver om just mobiltelefonanvändandet.
          </note>
          <note>
            Sverige var länge det enda land i Europa förutom Albanien som
            inte hade någon form av restriktioner vid mobiltelefonerande.
            Nu har även Albanien infört restriktioner, och förhoppningsvis
            kommer även Sverige som sista land att införa några restriktioner.
          </note>
          <note>
            Redan nu vet vi genom forskning att sms:andet ökar olycksrisken
            23 gånger och kan jämföras med att köra kraftigt berusad.
          </note>
          <note>
            Safer, som är en trafiksäkerhetsenhet på Chalmers, har i sin
            forskning redan visat att avancerad hantering av mobiltelefon
            som kräver ögonfokusering, till exempel sms:ande och facebookande,
            utgör en stor fara. Eyes off the road, alltså ögon borta från
            vägen, är ett stort problem, och det mesta man gör med en mobiltelefon
            utom att just samtala är eyes off the road och alltså en stor
            fara.
          </note>
          <note>
            Safer visar genom redan gjord forskning att det viktigaste är
            att ha ögonen på vägen och att med den växande mängden smartphonefunktioner
            ökar också säkerhetsriskerna. Och här är forskningen entydig och
            klar kring de kraftigt negativa säkerhetseffekterna av användandet
            av dessa funktioner som gör att trafiksäkerheten blir sämre.
          </note>
          <note>
            Vi har en lag om vårdslöshet i trafik som kom redan 1951. Sedan
            dess har revideringar gjorts, och de innebär att det inte ska
            ha någon betydelse om en trafikolycka har inträffat eller inte,
            utan man kan dömas om man gör ett medvetet risktagande. Sedan
            lagen tillkom och revideringar gjorts har den tekniska utvecklingen
            för mobiltelefoner och annat som kräver förarens uppmärksamhet
            gått framåt enormt, och därför är det nu dags att se över denna
            lag för att öka förarens trafiksäkra beteende.
          </note>
          <note>
            Jag tycker att det borde vara självklart med handsfree när man
            kör och att man kan ta emot samtal medan man kör. Däremot tycker
            jag att allt annat användande av mobiltelefoner eller annan teknisk
            utrustning som gör att dina ögon inte fokuserar på vägen och framförandet
            av bilen endast får ske när fordonet står stilla. Vill man sms:a,
            twittra, ställa in gps:n eller slå in ett nummer ska man göra
            det medan fordonet står stilla. Det är enkelt att följa och enkelt
            att lagreglera. Men vi kommer, som sagt, att titta på detta under
            året för att komma med en lag under 2012.
          </note>
          <note>
            Lag kan vara både förebyggande och normativ, och i detta fall
            behövs det att den är både förebyggande och normativ.
          </note>
          <note>
            Herr talman! Jag ska säga några ord om alkolås. Jag är glad att
            alliansregeringen har tagit initiativet att införa obligatorisk
            riskutbildning i körkortsprovet som inkluderar kunskaper och faror
            med alkohol, droger och trötthet. Detta utbildningsmoment är redan
            i gång sedan den 1 april 2009.
          </note>
          <note>
            Trafikutskottet har under denna mandatperiod i betänkandet TU7
            permanentat systemet med att villkora körkortet med alkolås för
            dem som har fällts för rattfylleri.
          </note>
          <note>
            Skatteutskottet har också under denna mandatperiod lagreglerat
            om skattefrihet för alkolås i förmånsbilar allt för att fler ska
            frivilligt installera alkolås och uppmuntras att göra det.
          </note>
          <note>
            Taxi Göteborg har alkolås i alla sina bilar, och vid upphandlingar
            av skolskjutsar har SKL uppmanat sina kommuner att lägga in alkolås
            som ett krav. Fler och fler bussbolag har alkolås som standard
            i sina bussar. Medvetenheten om detta ökar, och det kan vi alla
            glädjas över.
          </note>
          <note>
            Vår infrastrukturminister driver på i EU för en gemensam lagstiftning
            i hela EU om att installera alkolås och då främst i den tunga
            trafiken.
          </note>
          <note>
            Jag tycker att det är en fara att vi har många lastbilsförare
            från speciellt öststaterna på våra vägar med en liberal syn på
            alkohol vid bilkörande. Det är bra att det finns frivilliga utandningsanordningar
            vid en del av våra stora färjeterminaler, men jag anser att vi
            bör titta vidare på detta problem. Det är inte okej att köra med
            alkohol i kroppen, och speciellt inte om du framför ett fordon
            som är så stort, farligt och tungt som en långtradare.
          </note>
          <note>
            Herr talman! Till sist vill jag till Miljöpartiet och Vänsterpartiet
            framföra att genom den stora satsning som vi har gjort och kommer
            att göra för att förbättra vägnätet har antalet döda minskat och
            kommer att minska genom att vi har tillfört pengar i vårt åtgärdsplan
            för 20102021. Det gör också att standarden på vägarna kommer att
            förbättras, och därmed ökar trafiksäkerheten.
          </note>
          <note>
            Med dessa ord vill jag yrka bifall till förslaget i betänkandet
            och avslag på alla motioner.
          </note>
          <note type="speaker">
            Anf. 207 LARS MEJERN LARSSON (S) replik:
          </note>
          <note>
            Herr talman! Jag vet att Annelie Enochson och jag är överens
            om mycket när det gäller trafiksäkerhetsarbetet. Så sent som i
            höstas när vi debatterade alkolåsfrågan tror jag att du var inne
            på samma linje om ett obligatorium i alla bilar. Men du hade då
            inte modet och kraften, och du hade inte heller möjlighet att
            få med dina kolleger. Du har inte brutit dig ur den borgerliga
            alliansen.
          </note>
          <note>
            Nu är det däremot annat ljud i skällan, när vi i dag har ett
            i stort sett enigt utskott som ställer sig bakom ett tillkännagivande
            när det gäller mobiltelefoner. Jag vill faktiskt tacka dig, Annelie
            Enochson. Du har säkert väckt Jan-Evert Rådhström och dragit honom
            lite i kavajen så att det till slut lyckades landa i förhandlingarna,
            och det gläder mig.
          </note>
          <note>
            Frågan är, herr talman: Vad mer inom trafiksäkerhetsområdet skulle
            vi kunna få Annelie Enochson att rösta med oss i?
          </note>
          <note type="speaker">
            Anf. 208 ANNELIE ENOCHSON (KD) replik:
          </note>
          <note>
            Herr talman! Det är alltid roligt när man kommer överens i utskottet.
            Att vi också gör det när vi har en alliansregering känns väldigt
            bra.
          </note>
          <note>
            Under den tid som jag har suttit i riksdagen, som nu är elva
            år, har jag motionerat om detta med mobiltelefon. De första sex
            åren fick jag tyvärr inget gensvar. Då blev jag lite modfälld,
            och det kändes inte alls bra. Men nu, år 2011, har vi fått gensvar
            för vårt motionerande, och det känns väldigt bra. Det skedde under
            alliansregeringen.
          </note>
          <note>
            När det gäller alkolås vill jag påminna Lars Mejern Larsson om
            att vi har varit drivande i de här frågorna. Vi kristdemokrater
            var de första som lade en motion här i riksdagen om detta. Det
            gjorde vi 1993. Åke Carnerö skrev en motion om detta.
          </note>
          <note>
            Vi har varit drivande, och jag tycker att vi har nått ganska
            långt från 1993, när man faktiskt inte kunde stava till ordet,
            till att vi nu har en infrastrukturminister som driver på nere
            i EU för att vi ska få EU-regler och börja med den tunga trafiken,
            som är stor och farlig och som står för flest olyckor.
          </note>
          <note>
            Under de här åren har vi sett att många har installerat alkolås
            frivilligt. Jag nämnde Taxi Göteborg, skolskjutsar och många bussbolag.
            Mycket har skett, och mycket sker, och det är jag väldigt glad
            för.
          </note>
          <note type="speaker">
            Anf. 209 LARS MEJERN LARSSON (S) replik:
          </note>
          <note>
            Herr talman! Det var kanske inte lätt för Annelie att spontant
            komma på en fråga att föra fram som vi skulle kunna ställa oss
            bakom. Men jag skulle kunna komma med ett tips.
          </note>
          <note>
            Barn och trafik hör inte ihop. Vi har visserligen kommit långt
            vad gäller hur barn ska sitta i bilen. Det såg vi senast under
            tisdagens besök på VTI i Linköping, där de gör krocktester med
            bilbarnstolar som visar hur viktigt det är att barnet sitter bakåtvänt
            så länge som möjligt.
          </note>
          <note>
            Men utanför finns det väldigt mycket att göra. Det är väl ingen
            som ens vågar tänka tanken på att mista sitt eget barn. När det
            då visar sig att kollisionshastigheten är så avgörande för barns
            trafiksäkerhet är det beklagansvärt att den moderatledd minoritetsregeringen
            inte orkar reagera på att alla förskolor fortfarande inte är skyddade
            genom hastighetsbegränsning på 30 kilometer i timmen.
          </note>
          <note>
            Vi socialdemokrater tycker att framkomligheten för bilister inte
            får medföra ökade risker för barn att bli skadade eller dödade
            i trafiken.
          </note>
          <note>
            Detta skulle regeringen också behöva få ett tillkännagivande
            om. Det kanske blir till nästa mandatperiod. Eller, herr talman,
            orkar Annelie Enochson ligga på i den frågan också?
          </note>
          <note type="speaker">
            Anf. 210 ANNELIE ENOCHSON (KD) replik:
          </note>
          <note>
            Herr talman! Varje barn som dödas i trafiken är ett barn för
            mycket det är vi överens om. Man kan inte göra politik på detta,
            utan det är en stor tragedi för vartenda barn som dör.
          </note>
          <note>
            När jag läste om att småbarnsföräldrar är de som sms:ar mest
            när de kör bil, då blev jag mörkrädd. Man har ju som småbarnsförälder
            ett egenansvar! Detta är något som jag tycker det är självklart
            att man inte ska göra.
          </note>
          <note>
            Därför är jag också väldigt glad över det här tillkännagivandet,
            så att vi förhoppningsvis ska komma fram till någon form av lagreglering.
            Jag tror att något måste till, för som det är nu har det varit
            lite grann av kanske inte High Chaparral, men man får liksom tillåta
            allt, eftersom det inte finns några former av restriktioner.
          </note>
          <note>
            Beträffande barn i trafiken måste småbarnsföräldrarna ta sitt
            ansvar. Det är oerhört viktigt.
          </note>
          <note>
            Jag är också väldigt glad för att vi har kommit så långt som
            vi har när det gäller mobiltelefonanvändandet.
          </note>
          <note>
            Överläggningen var härmed avslutad.
          </note>
          <note>
            20 § Försäkringskassans lokala närvaro
          </note>
          <note>
            Föredrogs
          </note>
          <note type="speaker">
            Anf. 211 GUNNAR AXÉN (M):
          </note>
          <note>
            Herr talman! Här har vi ett enigt betänkande, ett utskottsinitiativ.
            Frågan som behandlas är viktig för många. Det visar sig inte minst
            i form av att alla partier verkar vilja säga några ord i ärendet
            här i kväll.
          </note>
          <note>
            Bakgrunden till ärendet är den diskussion som har uppstått kring
            den lokala service som Försäkringskassan i dag ger via servicekontor
            som drivs i samarbete med Pensionsmyndigheten och Skatteverket
            utifrån den handlingsplan som Försäkringskassan har tagit fram
            för att nå den budgetram för 2013 som riksdagen tidigare har lagt
            fast och som också har fått stöd av de rödgröna partierna.
          </note>
          <note>
            Vi vet att det är många som är äldre eller som har språksvårigheter
            eller funktionsnedsättningar som kan behöva ha extra stöd och
            personlig hjälp när det gäller att informera sig om och ansöka
            om de olika ersättningar som Försäkringskassan ansvarar för.
          </note>
          <note>
            Som medborgarnas företrädare har vi i ett enigt utskott sett
            behovet av att slå vakt om denna viktiga service som många har
            behov av. Det är därför vi har tagit detta utskottsinitiativ,
            där vi slår fast att Försäkringskassan ska ha lokal tillgänglighet
            och erbjuda möjligheter till personliga möten. Vi understryker
            också behovet av en ökad samverkan mellan statliga myndigheter.
          </note>
          <note>
            Tillkännagivandet går ut på ett uppdrag till regeringen om att
            återkomma till riksdagen med förslag som tillgodoser medborgarnas
            behov av lokal tillgänglighet och personliga möten med Försäkringskassan.
            Det är något som ligger helt i linje med det uppdrag som regeringen
            för några veckor sedan gav till Statskontoret om att se över medborgarnas
            behov av lokalt tillgänglig service.
          </note>
          <note>
            Förslaget ligger också helt i linje med regeringens förvaltningspolitiska
            proposition, som riksdagen fattade beslut om för ungefär ett år
            sedan, där det som regeringens ståndpunkt fastslås att den samverkan
            som inletts mellan myndigheter med behov av lokal närvaro bör
            utvidgas och fördjupas och att ett mål bör vara att grundläggande
            lokal statlig service kan förmedlas via gemensamma servicekontor
            eller andra gemensamma kontaktpunkter.
          </note>
          <note>
            Jag vill rikta ett varmt tack till ledamöterna i utskottet för
            ett konstruktivt samarbete som har lett fram till detta eniga
            betänkande. Jag yrkar avslutningsvis bifall till förslaget.
          </note>
          <note type="speaker">
            Anf. 212 TOMAS ENEROTH (S):
          </note>
          <note>
            Herr talman! Jag vill också yrka bifall till förslaget i betänkandet.
            Men jag ska också inledningsvis erkänna att när beskedet kom från
            Försäkringskassan att man ville lägga ned servicekontoren ute
            i landet, med 2,7 miljoner besök, blev jag först inte förvånad.
            Jag blev det inte eftersom jag vet att Försäkringskassan under
            den borgerliga regeringens tid har tvingats spara åtskilliga gånger
            och att den nuvarande doktrinen från Sveriges regering återkommande
            har varit att minska inte bara försäkringens administration utan
            egentligen hela socialförsäkringens omfattning, ja till och med
            minska hela politikens omfattning.
          </note>
          <note>
            Jag skrev i en debattartikel i det sammanhanget att jag tycker
            att nedläggningarna av servicekontoren är en utmärkt bild av en
            politik där staten ska dra sig tillbaka och där man gör det bokstavligt
            genom att minska sin service till medborgarna ute i landet och
            lägga ned kontor. Men man gör det också genom att minska sjukförsäkringens
            omfattning, så att människor som drabbas av svåra sjukdomar får
            klara sig själva och man gör det genom att minska den statliga
            arbetsmarknadspolitiken så att personer som är arbetslösa sätts
            i fas 3 och själva får försöka ta sig tillbaka till arbetsmarknaden
            utan chans till utbildning eller omställning. De arbetsmarknadspolitiska
            insatserna är snarare något som kommuner och Europeiska socialfonden
            får hantera.
          </note>
          <note>
            Motsvarande har skett inom näringspolitiken, så egentligen var
            det följdriktigt: en politisk inriktning som säger att staten
            inte har något ansvar utan att medborgarna själva eller marknaden
            får ta det.
          </note>
          <note>
            Men så såg jag några signaler om att det ändå fanns några som
            kritiserade nedläggningen av servicekontor, och för mig som socialdemokrat
            var det givet. Jag tycker att Försäkringskassan är en viktig institution,
            och servicekontoren, där man samverkar mellan Skatteverket, Pensionsmyndigheten,
            Arbetsförmedlingen och Försäkringskassan, är en oerhört viktig
            institution för att människor ska kunna få personlig service,
            för att åtminstone minska risken för att hamna mellan stolarna
            och för att inte minst personer med funktionshinder men också
            pensionärer och många andra ska kunna få någon att tala med när
            det inte fungerar att ha myndighetskontakter eller sköta sitt
            ärende genom www.forsakringskassan.se eller andra hemsidor. Jag
            tror nämligen att vi ibland underskattar betydelsen av personliga
            kontakter när det gäller att tillgodose medborgarnas intressen
            och tillgodose rätten till en fungerande sjukförsäkring. Från
            vår sida, från Socialdemokraternas sida, var det alltså givet
            att snabbt agera för att se till att rädda servicekontoren.
          </note>
          <note>
            Tillsammans med de rödgröna partierna tog vi ett utskottsinitiativ.
            Vi lade ett förslag på utskottets bord som innebär att regeringen
            måste återkomma för att säkerställa lokal närvaro, personliga
            möten och ökad samverkan mellan myndigheterna.
          </note>
          <note>
            Det var nog så nödvändigt eftersom vi hade signaler om att Försäkringskassan
            i dialog med regeringen inte på något sätt fått någon förståelse
            för att man inte skulle få några mer medel för att klara sin ekonomi.
            Det är också väldigt tydligt att regeringen var väl informerad
            om att Försäkringskassan ämnade lägga fram ett förslag om att
            lägga ned servicekontoren. Den upprördhet som de borgerliga ledamöterna,
            inte minst i utskottet, visade kändes därför som ett spel för
            galleriet, eller så kändes det som att de faktiskt inte hade fått
            någon information från sin egen regering om den dialog som Försäkringskassan
            hade haft med regeringen under en längre tid. Antingen brister
            det i informationen mellan de borgerliga riksdagsledamöterna och
            regeringen, eller så var det ett sätt att ge sken av att man faktiskt
            inte ville ha en sådan här utveckling. Det var skälet till att
            vi tog ett utskottsinitiativ. Vi ville veta: Menar ni det ni säger?
            Är ni nu beredda att ta ett gemensamt initiativ för att säkerställa
            att vi har en försäkringskassa som finns representerad och att
            vi fortsätter utvecklingen med servicekontor? Jag måste säga att
            jag blev nöjd och glad över att vi fick ett så positivt bemötande.
            Måhända att det underlättades av att vi ändå hade haft en majoritet
            i utskottet, men det är ändå en styrka att ett enigt utskott markerar
            mot regeringen: Nu är det nog. Nu måste regeringen faktiskt ta
            sitt politiska ansvar och säkerställa att vi får en väl fungerande
            försäkringsstruktur i hela landet.
          </note>
          <note>
            Jag tyckte att det var skämtsamt och nästan lite roligt av utskottets
            ordförande Gunnar Axén att inleda sitt anförande här i kammaren
            med att säga att det här är ett utskottsinitiativ som de rödgröna
            sedan anslöt sig till. Hade vi inte tagit det här initiativet
            är jag faktiskt dess värre säker på att vi inte hade fått någon
            sådan här utveckling.
          </note>
          <note>
            Det är viktigt med lokal närvaro, personliga möten och ökad samverkan.
            Och det är väldigt bra att vi i utskottet gemensamt markerar detta.
          </note>
          <note>
            Jag tycker också att det är viktigt att vi har respekt för Försäkringskassans
            sätt att hantera sitt arbete. Jag ska ärligt säga att jag blev
            besviken och faktiskt mycket upprörd när Centerns ledamot valde
            att kräva Försäkringskassans generaldirektörs avgång. Jag tycker
            inte att det ankommer på oss i riksdagen, särskilt inte i det
            här utskottet, att gå och kräva avgångar av generaldirektörer
            eller andra myndighetsföreträdare, särskilt inte om förslagen
            är föranledda av det som är den sittande regeringens politik och
            besparingskrav. Jag tror att det är fel sätt att agera. Jag tror
            att man måste vara medveten om att myndigheten försöker fullfölja
            det uppdrag den har utifrån de förutsättningar den har.
          </note>
          <note>
            Är det någon som kanske ska avgå eller åtminstone ställas till
            ansvar är det den sittande regeringen. Socialförsäkringsminister
            Ulf Kristersson berörde inte med ett ord frågan om servicekontoren.
            Jag noterar att den enda företrädare som så småningom berörde
            frågan var Stefan Attefall, som något tagen på sängen i efterhand
            konstaterade att det rimligtvis inte rimmar med den utveckling
            vi har enligt statens förvaltningspolitik. Det är en liten eloge
            till Kristdemokraternas statsråd i det här sammanhanget.
          </note>
          <note>
            Det eniga betänkandet är bra. Det är en viktig markering för
            oss. Det är en tydlig signal till anställda inom Försäkringskassan.
            Men det är också en tydlig signal till Skatteverket, Pensionsmyndigheten
            och Arbetsförmedlingen om att vi ser utvecklingen av servicekontor
            som en viktig del.
          </note>
          <note>
            Men det är naturligtvis en del frågor i närtid som måste besvaras.
            Vad innebär nu det här? När kommer regeringen att återkomma med
            förslag om den framtida strukturen som säkerställer lokal närvaro,
            personliga möten och ökad statlig samverkan? Hur ska man säkerställa
            att inte Skatteverket fullföljer den organisationsförändring som
            man annars har föranstaltat om, det vill säga att man ska minska
            sin närvaro i servicekontoren. Vi fick dess värre sådana signaler
            vid en hearing i riksdagen men också via andra kanaler, från Skatteverket,
            om att Försäkringskassans beslut innebär att Skatteverket skulle
            backa tillbaka från sitt deltagande.
          </note>
          <note>
            Det är naturligt och rationellt av Skatteverket att dra sådana
            slutsatser, eftersom en viktig del och förutsättning för servicekontoren
            är Försäkringskassans medverkan. Därför ankommer det nu också
            på regeringsföreträdarna att svara på den här frågan. Och jag
            förutsätter att borgerliga ledamöter i utskottet kan svara på
            frågan: Kan vi nu säkerställa att Skatteverket inte fullföljer
            förändringar i sin organisation som försvårar möjligheten för
            servicekontoren?
          </note>
          <note>
            Här har vi ett gemensamt ansvar, men naturligtvis vilar ett särskilt
            ansvar på er som har bättre och goda kontakter med regeringen
            i fråga om det här. Framför allt tål det att tas reda på om Försäkringskassans
            beslut kommer att förändras. Jag har hört uttalanden från Försäkringskassans
            företrädare, men jag har ännu inte sett något annat beslut, det
            vill säga att man inte ska lägga ned servicekontoren. Det är naturligtvis
            viktigt nu när vi i riksdagen så tydligt, genom vårt beslut här,
            markerar detta.
          </note>
          <note>
            Jag har en fråga till de borgerliga riksdagsledamöter som har
            möjlighet att svara: Kan ni ge lite besked? Hur blir det nu? Det
            har ju runnit lite vatten under broarna sedan vi justerade betänkandet.
            Vet vi om vi kan säkerställa att Skatteverket, Pensionsmyndigheten
            eller några andra inte kommer att försvåra möjligheten att ha
            kvar servicekontoren? Kan vi fortsatt säkerställa att vi har en
            bra och fungerande service till medborgarna i hela landet, att
            vi har en god samverkan mellan myndigheterna och att det finns
            personliga möten, så att personer med funktionshinder, pensionärer,
            människor med annan språkbakgrund och alla vi andra har goda möjligheter
            att prata med en tjänsteman och ta reda på vad det är som gäller
            för den här försäkringen? Med alla de ändringar som varit i sjukförsäkringen
            under de senaste åren är det inte alldeles enkelt för folk att
            veta vad det egentligen är som gäller det ska gudarna veta. Det
            krävs ibland att man har en personlig relation och någon att prata
            med för att reda ut detta.
          </note>
          <note>
            Tack, utskottet, för att ni tog det rödgröna initiativet! Tack,
            rödgröna kamrater, för att vi gemensamt formulerade det på ett
            bra sätt! Jag hoppas på goda svar, så att vi ser till att här
            i riksdagen uttala den viktiga inriktningen om att säkerställa
            servicekontoren även framöver.
          </note>
          <note type="speaker">
            Anf. 213 GUNVOR G ERICSON (MP):
          </note>
          <note>
            Herr talman! Regeringen måste ta ansvar för sin politik. Vi riksdagsledamöter
            kan ta ansvar för det vi kan göra genom att ta ett initiativ när
            vi ser att utvecklingen är på väg åt fel håll.
          </note>
          <note>
            Det är helt fel väg att minska medborgarnas tillgänglighet till
            Försäkringskassan. Nyligen besökte Försäkringskassans generaldirektör
            Adriana Lender utskottet för att redogöra för sitt dramatiska
            beslut att lägga ned servicekontoren över hela landet. Regeringen
            måste erkänna att det inte har fungerat med neddragning av kostnader
            på Försäkringskassan så snabbt som man önskat och därmed tänka
            om.
          </note>
          <note>
            Det är bra att vi nu i utskottet har enats om att föreslå riksdagen
            att regeringen ska återkomma med förslag som tillgodoser medborgarnas
            behov av tillgänglighet lokalt och som möjliggör personliga möten.
            Men det handlar också om att se till att man kan fortsätta att
            öka samverkan mellan olika statliga myndigheter.
          </note>
          <note>
            Den moderata utskottsordföranden Gunnar Axén försvarade regeringens
            sparkrav på Försäkringskassan och sade att det fortfarande kommer
            att vara möjligt att nå Försäkringskassan via telefonkundtjänsten.
            Det gjorde han i Radio Östergötland så sent som i början av mars.
            Men nu har även Moderaterna backat, och det är bra.
          </note>
          <note>
            Försäkringskassans beslut gäller dock så länge inte regeringen
            ger nya direktiv. Som jag sade är nedläggningen av servicekontoren
            helt fel väg att gå. Om man nu, som regeringen sade på DN Debatt
            i går, vill öka förtroendet för försäkringen kan man ju inte börja
            med att dra in tillgängligheten. Dessutom är många av servicekontoren
            gemensamma med andra myndigheter detta för att man ska bedriva
            en effektiv verksamhet.
          </note>
          <note>
            Det är ökad tillgänglighet och bättre service som behövs om vi
            ska få förtroende, särskilt som vi vet att människor ofta känner
            sig osäkra i mötet med myndigheter omkring vilka regler som gäller.
          </note>
          <note>
            Regeringens förändringar av trygghetssystemet har lett till ett
            oöverskådligt system där allt fler hamnar mellan stolarna i mötet
            med myndigheterna och bollas mellan försäkringskassa och arbetsförmedling.
          </note>
          <note>
            Vi vet med all önskvärd tydlighet att Försäkringskassan och Arbetsförmedlingen
            inte alltid är överens om bedömningsgrunderna för arbetslöshet,
            arbetsförmåga och sjukdom. Försäkringskassan har å sin sida på
            kort tid fått en mängd nya regler att hålla sig till, och siffror
            visar att av dem som utförsäkrades från sjukförsäkringen vid årsskiftet
            20092010 har över hälften återvänt i slutet av 2010. Alla dessa
            förändringar har redan bidragit till att avhumanisera människor
            gentemot regelverken. Att i det läget ta bort möjligheten till
            ett mänskligt möte med myndigheten ökar bara känslan av utsatthet.
          </note>
          <note>
            Allt fler har fått nog av det nya regelkrångel och omfattande
            bollande mellan myndigheter som särskilt drabbar sjuka och arbetslösa.
            Vi i Miljöpartiet har länge vänt oss mot den här utvecklingen
            och i stället tagit fram ett förslag om en allmän arbetslivstrygghet,
            en myndighet med en gemensam ingång för dem som drabbas av inkomstbortfall
            oavsett om det beror på sjukdom eller arbetslöshet.
          </note>
          <note>
            Servicekontor nära medborgare undanröjer i det sammanhanget en
            del missförstånd och ger möjligheten till ett mänskligt möte för
            dem som är oroliga att inte få rätt ersättning när de behöver
            det. Det gäller inte minst sjuka, gamla, teknikovana eller nya
            i vårt land.
          </note>
          <note>
            Jag har besökt Försäkringskassan på flera orter och ställt frågor
            om konsekvenserna av de planerade neddragningarna av servicekontoren.
            Ser man till helheten för staten stämmer det knappast att det
            blir besparingar eftersom kostnaderna vältras över på andra myndigheter.
            Det visar också de svar som vi i utskottet har fått på de frågor
            vi ställt till Pensionsmyndigheten och Skatteverket.
          </note>
          <note>
            Försäkringskassan säger att man nu ska avveckla sina servicekontor,
            lokalkontor och serviceplatser. Försäkringskassan är för närvarande
            huvudman för 61 kontor spridda över landet. Detta beräknas ge
            en besparing på 200 miljoner kronor från och med 2013.
          </note>
          <note>
            Man säger att det blir ett reducerat serviceutbud, men man tror
            ändå att man ska kunna nå tillgängligheten. Men Skattemyndigheten
            säger att beskedet från Försäkringskassan om att kassan drar sig
            ur servicesamverkan snabbt har fått konsekvenser för verksamheten
            på servicekontoren. Beskedet har skapat oro bland personalen,
            och ett antal servicehandläggare har redan valt att sluta. Den
            resursbrist som uppstår leder till att flera kontor får minska
            öppettiderna och att kontor måste avvecklas i förtid.
          </note>
          <note>
            Skattemyndigheten säger vidare att under 2010 genomfördes ett
            antal mätningar av ärendefördelningen mellan myndigheterna. Mätningarna
            visade att Försäkringskassans ärenden dominerar på de små kontoren,
            att ärendefördelningen mellan Skatteverket och Försäkringskassan
            är jämn på de medelstora kontoren och att Skatteverkets ärenden
            dominerar på de stora kontoren. Med hänsyn till efterfrågan och
            de sammantaget mindre resurserna säger Skatteverket att man inte
            kommer att kunna behålla samtliga servicekontor och att det finns
            en risk för att servicekontoren inte kommer att finnas kvar på
            mindre orter eller i glesbygden. Detta är tillräckligt allvarligt
            för att vi som ledamöter i riksdagen ska ge ett tydligt uppdrag
            till regeringen.
          </note>
          <note>
            Pensionsmyndigheten säger dessutom: Om samma kvalitet och servicenivå
            ska erbjudas kommer det lokala mötet att bli betydligt dyrare
            för Pensionsmyndigheten. Kostnaderna förväntas öka med 18 miljoner
            kronor per år. Vidare kommer den ökande kostnaden för kvarvarande
            myndigheter på sikt att leda till ett behov av att minska det
            geografiska nätet. Då är vi tillbaka på ruta ett.
          </note>
          <note>
            När regeringen införde den så kallade rehabiliteringskedjan talade
            man om vikten av lokal närvaro. Vi riksdagsledamöter har ansvar
            när vi ser konsekvenserna av den budgetneddragning som regeringen
            gör. Regeringen måste återkomma med konkreta förslag till riksdagen
            som gör att medborgarnas behov tillgodoses, att man kan möta myndigheter
            lokalt och att man också kan samverka med myndigheten.
          </note>
          <note>
            Om regeringen så ska släpas till riksdagen med förslag hoppas
            jag att vi i utskottet kan se till att man snart återkommer med
            förslag. Det är det minsta man kan begära efter allt strul som
            har blivit när kassan ska verkställa förslag från regeringen med
            mycket kort tid från beslut till genomförande, som det har varit
            under hela sjukförsäkringsreformens genomförande. Jag hoppas att
            vi nu tillsammans kan se till att regeringen skyndsamt återkommer
            med förslag, och jag vänder mig särskilt till er ledamöter som
            tillhör de partier som utgör regeringen.
          </note>
          <note type="speaker">
            Anf. 214 EMMA CARLSSON LÖFDAHL (FP):
          </note>
          <note>
            Herr talman! Som de flesta av oss riksdagsledamöter kommer jag
            till Stockholm på tisdag förmiddag. Mitt tåg är inne på stationen
            cirka kvart i tio om det kommer i tid, och när jag går till riksdagen
            brukar jag passera Klara kyrka. Mittemot kyrkan ligger ett servicekontor
            som Skattemyndigheten, Pensionsmyndigheten och Försäkringskassan
            har tillsammans. Varje tisdag när jag går förbi där står det ca
            50 personer och väntar på att man ska öppna kl. 10.00 så att de
            kan komma in och få hjälp med sina ärenden. Dessa personer är
            bara en bråkdel av alla individer som besöker servicekontoren
            runt om i landet dagligen.
          </note>
          <note>
            Jag är fast övertygad om att denna personliga kontakt med myndigheter
            är nödvändig för att alla medborgare ska kunna få hjälp ifrån
            Försäkringskassan. Försäkringskassan har ett serviceåtagande,
            och detta innebär bland annat att man ska kunna få en enkel kontakt
            med någon på kassan. De flesta av oss klarar av att göra de flesta
            ärenden via Internet, men väldigt många har också svårigheter
            med detta.
          </note>
          <note>
            En undersökning som har gjorts av Stiftelsen för Internetinfrastrukur
            ett svårt ord visar att 1,3 miljoner svenskar över 50 år inte
            har tillgång till Internet. Men det är inte bara våra äldre i
            samhället som har särskilda behov av det personliga mötet utan
            också personer med vissa funktionshinder, invånare som inte har
            svenska som modersmål och personer med läs- och skrivsvårigheter.
          </note>
          <note>
            Själv tillhör jag inte någon av de nämnda grupperna men har ändå
            vid ett flertal tillfällen varit inne hos Försäkringskassan för
            att få hjälp att hitta rätt blankett och få instruktioner om hur
            den ska fyllas i. Om det blir fel när en blankett fylls i så kommer
            det sedan att gå åt mycket arbete för att rätta till felet. Detta
            ger onödigt tidsspill både för den enskilde och för handläggarna
            på Försäkringskassan. Jag anser inte att man kommer att spara
            resurser genom att lägga ned servicekontoren. Snarare kommer det
            att gå åt mer resurser i förlängningen.
          </note>
          <note>
            Vi folkpartister anser att det måste finnas en möjlighet till
            ett personligt möte med Försäkringskassan på ett eller annat sätt.
            Detta är viktigt, för vi anser att samhället ska vara tillgängligt
            för alla.
          </note>
          <note>
            Med detta sagt yrkar jag bifall till utskottets förslag.
          </note>
          <note type="speaker">
            Anf. 215 TOMAS ENEROTH (S) replik:
          </note>
          <note>
            Herr talman! Tack, Emma Carlsson Löfdahl, för anförandet och
            för ditt ställningstagande att också stå bakom det rödgröna initiativet.
            Det tycker jag är vällovligt. Men jag skulle gärna vilja ha svar
            på den fråga jag ställde i mitt anförande: Hur tänker ni nu säkerställa
            att regeringen skyndsamt återkommer och ser till att vi får en
            utveckling som inte innebär en nedläggning av servicekontoren
            utan säkerställer personliga möten, lokal närvaro och inte minst
            en väl fungerande ökad statlig samverkan? Kan vi få ett besked
            om på vilket sätt ni har tänkt se till att regeringen kommer tillbaka
            till riksdagen?
          </note>
          <note type="speaker">
            Anf. 216 EMMA CARLSSON LÖFDAHL (FP) replik:
          </note>
          <note>
            Fru talman! Tomas Eneroth och jag är nog väldigt överens om att
            servicekontoren är viktiga och att det är en fungerande service
            som vi ska fortsätta med. Vi kan inte föregå vad regeringen kommer
            att göra. Nu kommer det här att gå vidare till regeringen, och
            jag hoppas verkligen att man kommer att ta tag i detta och att
            vi ser ett resultat.
          </note>
          <note type="speaker">
            Anf. 217 TOMAS ENEROTH (S) replik:
          </note>
          <note>
            Fru talman! Samtidigt kan man säga att den ledamot som representerar
            den del av riksdagen som stöder regeringen också har ett särskilt
            ansvar för att säkerställa att regeringen nu skyndsamt arbetar
            med att komma tillbaka med förslag.
          </note>
          <note>
            Det är som jag sade i mitt anförande. Det finns en oro från Försäkringskassan.
            De anställda på Försäkringskassan och de fackliga organisationerna
            uttrycker att får man inte skyndsamt tydliga signaler från regeringen
            vet inte Skatteverket, Pensionsmyndigheten, Försäkringskassan
            och andra riktigt hur man ska förhålla sig. De får svårt att rekrytera
            medarbetare till servicekontoren och att säkerställa en fungerande
            bemanning.
          </note>
          <note>
            Det är viktigt att regeringen kommer tillbaka. Jag förutsätter
            att Emma Carlsson Löfdahl känner att hon har ett eget ansvar för
            det. Min fråga går ännu en gång tillbaka: På vilket sätt kommer
            Emma Carlsson Löfdahl att ta initiativ för att säkerställa att
            vi inte får en successiv nedbantning och nedläggning av servicekontoren?
          </note>
          <note type="speaker">
            Anf. 218 EMMA CARLSSON LÖFDAHL (FP) replik:
          </note>
          <note>
            Fru talman! Jag är väldigt trygg i att regeringen kommer att
            ta detta på allvar. Vi har en stadig kommunikation mellan oss.
            Jag känner en trygghet i att det kommer att hända något i den
            här frågan. Jag tror inte alls att du behöver vara orolig för
            det.
          </note>
          <note type="speaker">
            Anf. 219 GUNVOR G ERICSON (MP) replik:
          </note>
          <note>
            Fru talman! Det var intressant att höra förra replikskiftet.
            Min fråga är något liknande. Detta är ändå ett utskottsinitiativ.
            Vi har som ledamöter i riksdagen i ett enigt utskott föreslagit
            riksdagen att fatta ett beslut. Det gör också att vi som ledamöter
            har ett särskilt ansvar att se till att regeringen kommer tillbaka
            med förslag. Därför vill jag gärna fråga Emma Carlsson Löfdahl:
            Vilka initiativ kommer Folkpartiet att ta för att regeringen skyndsamt
            återkommer med förslag?
          </note>
          <note type="speaker">
            Anf. 220 EMMA CARLSSON LÖFDAHL (FP) replik:
          </note>
          <note>
            Fru talman! Vi kommer att ha en stadig kommunikation med regeringen,
            som jag sade tidigare. Vi kommer att tala med den och föra en
            dialog framöver. Jag litar på att regeringen kommer att ta detta
            på fullaste allvar och att vi kommer att komma fram till ett förslag
            ganska skyndsamt.
          </note>
          <note type="speaker">
            Anf. 221 GUNVOR G ERICSON (MP) replik:
          </note>
          <note>
            Fru talman! Det är viktigt att man också bedömer orden. Under
            hösten hette det från den nya socialförsäkringsministern: Vi kommer
            inom kort med ett nytt förslag för att justera de flesta skevheterna
            i sjukförsäkringsreformen. Något senare hette det: Det kommer
            under vårvintern. Det dröjde fram till den här veckan, och nu
            är vi en bit in i april.
          </note>
          <note>
            Att lita på och förvänta sig är inte mycket till initiativ. Jag
            hoppas verkligen att Folkpartiet har något kvar av sin socialliberala
            ådra så att man säkerställer möjligheten till ett personligt möte
            och att vi också kan vara ordentligt eniga om att avkräva svar
            av regeringen inom kort. På vilket sätt kommer Folkpartiet att
            agera för att det ska ske så snart som möjligt?
          </note>
          <note type="speaker">
            Anf. 222 EMMA CARLSSON LÖFDAHL (FP) replik:
          </note>
          <note>
            Fru talman! Också jag hoppas att Folkpartiet har kvar sin socialliberala
            ådra. Annars är det bekymmersamt för mig, eftersom det är därför
            jag är medlem i partiet.
          </note>
          <note>
            Det är ingen hemlighet att vi har tyckt att det har tagit lång
            tid att komma fram med ett förslag. Vi har puttat på väldigt mycket
            och sagt att vi måste sätta ned foten.
          </note>
          <note>
            I den här frågan är vi helt överens i utskottet. Det finns ingen
            avvikande åsikt. Jag är säker på att vi kommer att få fram ett
            svar snabbt.
          </note>
          <note type="speaker">
            Anf. 223 SOLVEIG ZANDER (C):
          </note>
          <note>
            Fru talman! Jag börjar med att tillstyrka betänkandet. Detta
            ärende handlar om att tydliggöra vad våra myndigheter har för
            uppgift.
          </note>
          <note>
            Låt oss nu ta oss bort från partipolitiken ett tag och i stället
            sätta medborgarnas bästa i fokus. Det är myndigheternas uppgift
            att ge service till oss som lever, bor och verkar i landet. Det
            finns inte något egenvärde för någon enda myndighet, och inte
            heller för Försäkringskassan, utan de ska stå till medborgarnas
            förfogande. De ska göra det på det sätt som medborgarna har behov
            av samtidigt som de ska vara lyhörda för att behoven förändras
            och då följa med i detta.
          </note>
          <note>
            Vi kan ta ett exempel. En av våra äldsta myndigheter är Riksarkivet
            som bildades i början av 1600-talet. Där har man handlagt och
            arkiverat åtskilliga handlingar. Först var det i pappersform.
            Det är det inte längre, utan nu är det digitalt. Men fortfarande
            har man tillgång till handlingarna nu precis som det var då.
          </note>
          <note>
            Nu är vi inne på Försäkringskassan. Vad gäller Försäkringskassans
            regelverk har det fått hantera en oerhörd förändring av lagstiftningen.
            Den har en blankettflora utan dess like. Den har också förändrats
            över tid.
          </note>
          <note>
            För att få hjälp att förstå vad regelverket innebär och vilka
            blanketter man ska använda vid olika tillfällen behöver många
            människor en människa att prata med. Telefonen och webben i all
            ära, men det personliga mötet är förutsättningen för och ger möjlighet
            att få hjälp och stöd.
          </note>
          <note>
            Det är precis det, fru talman, som betänkandet handlar om. Det
            är skrämmande att Försäkringskassan föreslår att man ska omöjliggöra
            det personliga mötet. Då har man verkligen inte förstått sin uppgift
            som myndighet.
          </note>
          <note>
            Sedan den dåvarande regeringen 2005 medverkade till att Försäkringskassan
            bildades har man inte minskat de administrativa kostnaderna, något
            som var väntat och som man hade som ambition. Under de senaste
            åren har Försäkringskassan haft svårt att prognostisera sin egen
            budget, och resurstillskott har varit mer regel än undantag. Det
            är inga småsummor som man har begärt och fått i resurstillskott,
            utan det är uppemot miljardbelopp. Så kan det inte fortsätta.
          </note>
          <note>
            Försäkringskassans handlingsplan, konsekvensbeskrivning eller
            vad man nu vill kalla det gäller hur man ska klara myndighetens
            budget för 2013. Den innebär det oacceptabla som vi nu diskuterar,
            nämligen att lägga ned servicekontor.
          </note>
          <note>
            Jag och Centerpartiet har varit mycket kritiska till förslaget.
            Jag är fortfarande, Tomas Eneroth, oerhört kritisk till förslaget.
            Hur kan Försäkringskassans ledning bli trovärdig hos svenska folket
            när den beter sig på det här sättet? Det är en gåta för mig. Trovärdigheten
            är som bekant väldigt låg för myndigheten.
          </note>
          <note>
            I det förslag som vi presenterade i måndags som gällde förbättringar
            i sjukförsäkringsreformen ville vi se ett ökat medborgarfokus.
            Ska vi kunna tro på att myndighetens beslut i enskilda ärenden
            är trovärdiga och att Försäkringskassans legitimitet för sitt
            arbete också är bra måste den ha en trovärdighet även i form av
            att människor personligen ska kunna möta en handläggare. Det är
            oerhört viktigt. Det handlar om trovärdigheten för hela sjukförsäkringssystemet
            och inte bara i enskilda ärenden.
          </note>
          <note>
            Fru talman! Samverkan med andra myndigheter är också en av de
            punkter där det finns föreslagna förbättringar i sjukförsäkringsreformen,
            som vi redovisade häromdagen. Det handlar om att Försäkringskassan,
            Arbetsförmedlingen och läkarna eller den medicinska kompetensen
            ska arbeta bättre tillsammans.
          </note>
          <note>
            I detta förslag, som handlar om att lägga ned servicekontor,
            är det Skatteverket och Pensionsmyndigheten man har samarbetat
            med. Det framkommer när dessa myndigheter yttrar sig att beskedet
            till dem kom oerhört sent. Att förslaget som påverkar de myndigheter
            man samarbetar med kommer så sent är naturligtvis inte bra.
          </note>
          <note>
            Vi vet, precis som vi har hört tidigare, att detta påverkar de
            andra myndigheternas möjligheter att fortsätta att verka när de
            inte har Försäkringskassan med sig. Det betyder bland annat att
            man inte kan bemanna mindre orter eller glesbygder. Jag som centerpartist
            vill att hela Sverige ska leva, och jag tycker att det vore förskräckligt
            om man inte kunde ha ett personligt möte även när man bor i glesbygden
            eller de mindre orterna.
          </note>
          <note>
            Detta påverkar naturligtvis också människor och deras möjligheter
            att komma i kontakt med myndigheten och få hjälp och stöd. Det
            är inte minst viktigt för våra invandrare, som behöver ha kontakter,
            hjälp och stöd. Sverige ska faktiskt bli bättre på att introducera
            invandrare i vårt land, och då kan inte möjligheten att få hjälp
            och att få uttrycka sina behov personligen försvinna. Att vi nu
            inte ska stänga dessa servicekontor måste alltså genomsyra hela
            landet.
          </note>
          <note>
            Jag måste ta tillfället i akt att som svar på en av frågorna
            som kom från De rödgröna säga att den biträdande generaldirektören
            jag tror att han tituleras så Stig Orustfjord skrev på hemsidan
            att det inte skulle vara någon större förändring av personalen
            under tiden fram till 2012, tack vare att vi nu medverkade till
            detta betänkande. Jag måste kanske också rätta om det nu var så
            att Gunnar Axén sade något fel här i början. Han menade att ni
            ifrån oppositionen inte har något annat budgetförslag än det vi
            har. På den punkten menade han alltså att vi var överens.
          </note>
          <note>
            Låt mig slutligen nämna detta med oron för personalen, som också
            har nämnts tidigare i debatten. Det är förskräckligt att personalen
            känner sig orolig för om man har sitt jobb kvar och därför tar
            det säkra för det osäkra och säger upp sig eller är på väg att
            sluta. Det är precis tvärtemot vad vi vill. Vi vill ju att personalen
            ska vara kvar så att de blir kunnigare av den erfarenhet de får.
            Det innebär nämligen att de kan lagar, förordningar och regler
            bättre, och då behöver vi inte att personalen slutar.
          </note>
          <note>
            Fru talman! Jag tycker utifrån det jag nu har sagt att det framkommer
            väldigt tydligt att Centerpartiet ser fram emot att höra vad regeringen
            ska åstadkomma för att förbättra på denna punkt och möjliggöra
            det personliga mötet.
          </note>
          <note type="speaker">
            Anf. 224 GUNVOR G ERICSON (MP) replik:
          </note>
          <note>
            Fru talman! Det var bra att vi fick ett enigt utskott, men jag
            måste fråga Solveig Zander en sak. Det låter i anförandet som
            om myndigheten agerar helt på eget bevåg. Men myndigheterna är
            ju regeringens förlängda arm.
          </note>
          <note>
            Jag hade möjligheten att gå en utbildning för insynsråd häromveckan
            och lärde mig då väldigt tydligt att myndigheterna agerar enkom
            på regeringens uppdrag. Det är regeringens spelregler som gäller
            för myndigheten. Man kan alltså inte bara skylla på att det är
            Försäkringskassans fel, Solveig Zander. När vi i dag ger detta
            uppdrag till regeringen måste regeringen komma med en signal till
            kassan för att det ska bli en förändring. Kassan agerar utifrån
            den budgetram den har och utifrån det uppdrag den har fått i regleringsbrevet.
          </note>
          <note>
            Utifrån att Skatteverket också säger väldigt tydligt i sitt svar
            till utskottet att det finns en risk att servicekontoren inte
            kommer att finnas kvar på mindre orter eller i glesbygden måste
            vi ge ett annat uppdrag. Min fråga till Solveig Zander är: Vilka
            initiativ kommer Centerpartiet att ta för att regeringen skyndsamt
            ska återkomma med ett förslag till riksdagen?
          </note>
          <note type="speaker">
            Anf. 225 SOLVEIG ZANDER (C) replik:
          </note>
          <note>
            Fru talman! Det är ju via regleringsbreven som regeringen ger
            myndigheterna uppdraget. I det regleringsbrev som Försäkringskassan
            har fått står det tydligt och klart att det ska vara en god service
            till medborgarna på ett personligt sätt. Jag kommer inte ihåg
            exakt hur det står nu, men detta framkommer väldigt tydligt. Jag
            hävdar också med bestämdhet att myndigheten har brustit där. När
            den nu kommer med det förslag den har gjort innebär det nämligen
            att den inte följer regleringsbrevet.
          </note>
          <note>
            Sedan är det så att den budget man ger myndigheten innebär att
            myndigheten själv har kommit med budgetförslag och säger att den
            ska klara av den ramen. Då kan man väl säga att myndigheten nu
            har redovisat ett förslag som innebär att den hävdar att den inte
            kommer ned till sin budget om den inte får göra det som den nu
            föreslår, nämligen lägga ned servicekontoren. Jag tycker att det
            är urdåligt.
          </note>
          <note>
            Jag kan inte säga exakt, fru talman, hur jag kommer att agera,
            men jag kommer vid mina kontakter och träffar med regeringens
            företrädare att med all önskvärd tydlighet påtala att detta är
            viktigt. Det har vi också naturligtvis redan gjort.
          </note>
          <note type="speaker">
            Anf. 226 GUNVOR G ERICSON (MP) replik:
          </note>
          <note>
            Fru talman! Centerpartiet har kanske redan tagit dessa kontakter,
            men det har ändå inte skett någon förändring från regeringens
            sida. Det är nämligen, trots allt, inte ens ett förslag från Försäkringskassan
            utan ett beslut att lägga ned servicekontoren som myndigheten
            har tagit. Frågan ställdes till Adriana Lender på utskottsmötet,
            och hon svarade klart och tydligt: Ja, Försäkringskassan har beslutat
            att lägga ned servicekontor.
          </note>
          <note>
            För att förändra detta beslut måste regeringen ge ett annat uppdrag.
            Det är lätt att skylla på myndigheten, men i detta fall har faktiskt
            vi som ledamöter i riksdagen ett ansvar. Det är därför vi i dag
            har fått ett enigt utskott att lägga fram detta betänkande, och
            då måste vi också ta ansvar för att driva på regeringen.
          </note>
          <note>
            Jag är helt övertygad om att regeringen har haft en dialog med
            myndigheten, för sedan ni kom till makten har dialogen med och
            återrapporteringskraven på myndigheten ökat. Regeringen har sagt
            att den ska rapportera tillbaka regelbundet, och då kan regeringen
            också kräva av myndigheten att den inte följer regleringsbrevet,
            om det nu är så som Solveig Zander säger.
          </note>
          <note>
            God service kan tyvärr tolkas som telefontillgänglighet. Det
            är det Stig Orustfjord med flera har framfört från Försäkringskassan.
            Jag hoppas ändå att Skatteverkets och Pensionsmyndighetens tydlighet
            i sina remissvar i frågan också ligger till grund för att vi får
            partier som stöter på sina kolleger i regeringen. Även för näringsministern
            och för andra ministrar måste det nämligen finns en angelägenhet
            att se till att frågan reds ut på bästa sätt och att regeringen
            kommer tillbaka. Det hoppas jag också att Solveig Zander kommer
            att medverka till.
          </note>
          <note type="speaker">
            Anf. 227 SOLVEIG ZANDER (C) replik:
          </note>
          <note>
            Fru talman! Jag kan bara säga ja, men så enkelt ska vi inte göra
            det. Det är nämligen precis som jag sade så att myndigheten hade
            fattat detta beslut, men när vi nu har börjat agera och det vet
            Gunvor G Ericson som sagt mycket väl har Stig Orustfjord tagit
            tillbaka en del och sagt att ingenting ska hända fram till 2012.
            Det är väldigt viktigt.
          </note>
          <note>
            Jag sitter inte med, fru talman, på regeringens samtal med myndigheterna.
            Jag kanske önskar att jag kunde göra det i egenskap av minister
            eller så, men det gör jag inte. Jag vet alltså inte precis hur
            diskussionen har gått. En sak är dock säker: Man kan inte från
            myndigheten begära att man ständigt och jämt ska få tillskott
            till sin budget för att klara av att komma ned i en budgetnivå
            som man själv har sagt att man ska klara.
          </note>
          <note>
            Man kan inte på det sättet köra på löpande räkning. Därför är
            det viktigt att man nu, precis som vi har gjort, markerar att
            vi från riksdagen tycker att den här frågan är oerhört angelägen.
            Vi har talat om att vi vill att regeringen ska ha ytterligare
            samtal med myndigheten.
          </note>
          <note>
            Vi har agerat tillsammans, Gunvor G Ericson, och vi måste ha
            samma ambitioner och alltså önska samma resultat. I det avseendet
            kan vi inte vara oense på något sätt.
          </note>
          <note type="speaker">
            Anf. 228 TOMAS ENEROTH (S) replik:
          </note>
          <note>
            Fru talman! Det blir lite underligt när man diskuterar vad en
            tjänsteman på Försäkringskassan har skrivit på hemsidan. Faktum
            är att generaldirektören har beslutat, och något annat beslut
            har vi inte sett. Det är det som gör att riksdagen nu tar ställning
            och ger regeringen i uppdrag att säga till om någonting annat.
            Därför är det viktigt att regeringen agerar skyndsamt.
          </note>
          <note>
            Det var inte så länge sedan regeringen tog bort den styrelse
            som Försäkringskassan hade. Annars hade de förtroendevalda i Försäkringskassans
            ledning kunnat tycka till om någonting annat. Det fanns tidigare
            politiska företrädare och företrädare för näringsliv och arbetsmarknad
            som mycket väl hade kunnat bidra med den kompetens som vi besitter
            här i riksdagen och tala om att det är helt fel väg att gå. Men
            regeringen har tagit bort de sista förtroendevalda i Försäkringskassan,
            en inriktning som jag förstår att Solveig Zander dess värre ställer
            sig bakom.
          </note>
          <note>
            Under mina år i riksdagen har jag sällan varit med om att man
            så entydigt lagt skulden på en myndighet som man nu gör. Det är
            generaldirektörens fel, har Solveig Zander uttalat i medier. Det
            är Försäkringskassans fel vare sig det handlar om hur sjukförsäkringen
            hanteras eller hur man administrerar sin organisation.
          </note>
          <note>
            Myndigheterna agerar på regeringens uppdrag. Man hade en dialog
            med Regeringskansliet i flera veckor innan man tillkännagav beslutet
            att man skulle lägga ned servicekontoren. Det var inte så att
            socialförsäkringsminister Ulf Kristersson gick ut och sade att
            det är helt fel, så kan ni inte göra. Det var inte en signal från
            regeringen förrän vi rödgröna tog initiativ och lokala företrädare,
            pensionärsorganisationer och andra började agera. Till slut satte
            vi en press som ledde fram till ett beslut i riksdagen.
          </note>
          <note>
            Ansvaret vilar tungt på regeringen naturligtvis men också på
            Solveig Zander. Hon har ett ansvar att säkerställa att regeringen
            nu skyndsamt återkommer. På vilket sätt kommer Centerpartiet och
            Solveig Zander att se till att ta det ansvaret? Det kan vara viktigt
            att redovisa, inte kräva generaldirektörens avgång utan ta ett
            politiskt ansvar för att rädda servicekontoren.
          </note>
          <note type="speaker">
            Anf. 229 SOLVEIG ZANDER (C) replik:
          </note>
          <note>
            Fru talman! Det är intressant att Tomas Eneroth vet mer än jag
            vilka kontakter regeringen har med myndigheten, det måste jag
            säga. Myndigheten har, vad jag vet, inte haft de kontinuerliga
            kontakter som Tomas Eneroth påstår. Det är konstigt att Tomas
            Eneroth vet mer än vad jag vet. Några sådana täta kontakter har
            det inte varit med myndigheten, för jag borde ha vetat det i ärlighetens
            namn.
          </note>
          <note>
            Jag står bakom att man inte har någon styrelse kvar på Försäkringskassan.
            Det ska inte vara några personliga tyckanden från personer som
            inte kan lagstiftningen. Det är det som har med rättssäkerhet
            och legitimitet att göra. Det är därför vi tycker att det är så
            viktigt hur Försäkringskassan hanteras.
          </note>
          <note>
            Generaldirektören har beslutat, och att Tomas Eneroth så negligerar
            det som Stig Orefjord har skrivit och gjort förvånar mig. En person
            som står generaldirektören närmare än någon annan person på Försäkringskassan
            måste ha en dignitet att kunna uttrycka också det som generaldirektören
            tycker. Om Stig Orefjord skriver detta på hemsidan är det inte
            bara någonting som man ska vifta bort på något sätt. Det är någonting
            man ska ta på allvar.
          </note>
          <note type="speaker">
            Anf. 230 TOMAS ENEROTH (S) replik:
          </note>
          <note>
            Fru talman! Två saker: För det första det anmärkningsvärda påpekandet
            från Solveig Zander att vi inte kan ha förtroendevalda som tycker
            till och som inte kan något om lagar. Jag ska påminna om att för
            inte så många år sedan motionerade Centerpartiet om vikten av
            att bibehålla förtroendevalda i Försäkringskassan. Vi hade debatter
            om det i kammaren. Uppenbarligen har det arbetet i Centerpartiet
            försvunnit, och jag beklagar det. Jag tycker att det är viktigt
            att vi har förtroendevalda ledamöter. Jag tror att de bidrog i
            Försäkringskassan, både under tidigare strukturer och under nuvarande.
          </note>
          <note>
            Det andra är frågan om Stig Orefjord. Vad han skriver på hemsidan
            är naturligtvis mindre relevant. Myndigheten har fattat ett beslut.
            Såvitt jag förstår har man inte fattat något annat beslut. Om
            regeringen inte agerar snabbt kommer detta att innebära att det
            inte finns några andra besked. Nu tar vi i riksdagen ett initiativ
            och ålägger regeringen att agera för att förhindra nedläggningen
            av servicekontoren och därmed ge en tydlig signal till Skatteverket,
            Pensionsmyndigheten och Arbetsförmedlingen.
          </note>
          <note>
            Det ankommer inte på myndigheterna att kommunicera genom att
            någon tjänsteman i lägre delar av organisationen tycker till,
            utan det är myndigheten som måste besluta någonting annat. Såvitt
            jag förstår har man inte gjort det.
          </note>
          <note>
            När det gäller kontakter med Regeringskansliet är det uppenbart
            att Solveig Zander inte har haft så goda kontakter med Regeringskansliet
            som jag förmodade. På utskottet fick vi bekräftat att det hade
            förekommit en dialog mellan myndigheten och Regeringskansliet
            under flera veckor. Man var inte oinformerad. Det var uppenbarligen
            de borgerliga ledamöterna, så den kontakten var kanske bristfällig.
            Men regeringen var inte oinformerad om den planerade nedläggningen
            av servicekontoren. Regeringen agerade inte heller när beskedet
            om den planerade nedläggningen kom. Det var först när vi i riksdagen
            tog initiativ som vi nu äntligen kan se till att ändra den utvecklingen.
            Det måste ändå beskrivas i riksdagens protokoll.
          </note>
          <note type="speaker">
            Anf. 231 SOLVEIG ZANDER (C) replik:
          </note>
          <note>
            Fru talman! Anledningen till att Centern slog vakt om de förtroendevalda
            var att man ville ha en insyn i myndigheter, och det är viktigt.
            Men den insynen kan man ha utan att ha förtroendevalda. Vi såg
            vad de förtroendevalda bland annat bidrog till tillsammans med
            facken och andra som satt med i socialförsäkringsnämnderna, som
            jag förmodar att Tomas Eneroth hänvisar till att vi har lagt ned.
            Det innebar att man fick olika tillämpning av lagar och regler.
            Det var ingenting som Centerpartiet tycker är bra. Vi är för rättssäkerhet
            och för att alla människor ska bedömas lika inför lagen.
          </note>
          <note>
            Fortfarande vill Tomas Eneroth negligera det som Stig Orefjord
            har sagt och gjort. När man skriver någonting på Försäkringskassans
            hemsida är det offentligt, något som alla kan ta del av och läsa.
            Då kan man inte bara knäppa med fingrarna och säga att det inte
            är värt någonting, för det är det.
          </note>
          <note>
            Så säger Tomas Eneroth att regeringen ska agera fort och snabbt.
            Hur fort är snabbt? Det är ett relativt begrepp där man kan diskutera
            om det är dagar eller veckor eller månader. Jag måste säga att
            jag är övertygad om att mitt och andras agerande har bidragit
            till att man har tagit kontakter med Försäkringskassan och fortsättningsvis
            kommer att göra det. Men att regeringen skulle ha påverkat myndigheten
            att komma med det här förslaget det hävdar jag att man definitivt
            inte har gjort.
          </note>
          <note type="speaker">
            Anf. 232 ERIK ALMQVIST (SD):
          </note>
          <note>
            Fru talman! Jag vill börja med att yrka bifall till utskottets
            förslag till initiativ.
          </note>
          <note>
            Omorganisationen av Försäkringskassan till en nationell myndighet
            förde så klart med sig en hel del organisatoriska förändringar,
            överlag till det bättre, skulle jag vilja säga. Framför allt blev
            organisationen mer effektiv, man fick en bättre ärendehantering,
            om inte annat.
          </note>
          <note>
            Försäkringskassan har blivit mycket bättre på Internet. Internet
            är i dag kanske den främsta kontaktvägen för försäkringstagare,
            och det är ingenting unikt eller isolerat till Försäkringskassan.
            Internet blir en viktig väg till kommunikation mellan medborgare
            och myndigheter, banker eller andra delar av samhället, och det
            är positivt. Men det är fortfarande stora grupper i samhället
            som inte har tillgång till Internet eller som inte behärskar Internat,
            inte minst bland våra äldre, och så kommer det att vara kanske
            1020 år till.
          </note>
          <note>
            När man gjorde den här omorganisationen upprättade man servicekontoren.
            Utvärderingar visar att de är populära bland de grupper i samhället
            som nyttjar dem och som behöver dem. 2,7 miljoner besökte dem
            förra året, fru talman. 96 procent av besökarna är nöjda med sina
            besök.
          </note>
          <note>
            Jag tycker även att Försäkringskassan har lyckats väl i samverkan
            här med andra myndigheter. Man har lyckats samverka kring servicekontoren
            med Pensionsmyndigheten och med Skatteverket. Men varje myndighet
            värnar så klart sin egen verksamhet. Det ligger lite i myndighetens
            uppdrag och natur. Det är regeringen som måste hålla i helheten,
            och det är regeringen som måste hålla i långsiktigheten, inte
            minst i frågor som rör samverkan mellan myndigheter.
          </note>
          <note>
            Någonstans har det brustit här. Sedan kan man skylla på Försäkringskassan,
            och man kan skylla på regeringen. Men det är ändå regeringen som
            ger myndigheter deras uppdrag och budgetram, och det är myndigheterna
            som får stå för konsekvenserna av sin verksamhet. Informationsgången
            har varit oansvarig. Andra myndigheter som blir berörda av beslutet
            har inte fått höra det i tid. De som berörs, försäkringstagare
            och de som jobbar ute på kontoren, har blivit tagna på sängen,
            likaså riksdagen och regeringens egna partier. Som redan har nämnts
            här har folk redan sagt upp sig från servicekontoren och lämnat
            sina jobb på grund av osäkerheten.
          </note>
          <note>
            Det har varit en lite speciell relation mellan Försäkringskassan
            och regeringen under flera års tid. Man har haft en alltför snäv
            budgetram, vilket har lett till att man har behövt extra anslag
            i tilläggsbudgetar. Och Försäkringskassan har räknat på de extra
            anslagen, har jag en känsla av, därför att det är pengar som man
            behöver och det är pengar som regeringen har insett att Försäkringskassan
            behöver för att bedriva sin verksamhet. Det är inget konstigt
            i sig att man behöver medel för en verksamhet som är så pass viktig
            när vi har en sjukförsäkring som förändras så mycket och som också
            brister i så mycket.
          </note>
          <note>
            Sverigedemokraterna som enda parti härinne yrkade på en utvidgad
            budget för just Försäkringskassan i höstas. För övrigt sade Solveig
            Zander nyligen att oppositionspartierna var för samma budgetram.
            Så var det inte. Det gäller bara den rödgröna oppositionen. 200
            miljoner kronor extra yrkade vi sverigedemokrater på, vilket faktiskt
            också råkar vara den summa som Försäkringskassan har räknat med
            att spara in på att lägga ned servicekontoren.
          </note>
          <note>
            Vi fick som bekant inte igenom vår budget, men vi har en vågmästarroll
            i den här församlingen och i utskottet. Vi kan alltid spekulera
            i vad regeringspartiernas ursprungliga ambition var, hur man skulle
            förhålla sig till det här initiativet. Men faktum är att i och
            med att vi har vågmästarroll och i och med att oppositionen var
            överens om initiativet står vi här i dag, och det hade vi gjort
            oavsett hur regeringspartierna valde att agera därefter. Sedan
            är det så klart väldigt glädjande att vi nu alla kan stå enade,
            så enade att vi får höra namn som Gunnar Eneroth och Tomas Axén
            här i kammaren i dag.
          </note>
          <note>
            Tack vare den breda enighet vi har förutsätter jag så klart,
            och det tror jag att vi alla gör, att den lokala servicen nu kommer
            att bibehållas, antingen i nuvarande eller i likvärdig form.
          </note>
          <note>
            Fru talman! Om jag får sväva ut lite men ändå hålla mig inom
            ärendet vill jag nog ändå påstå att det kvarstår ett grundproblem
            i att Försäkringskassan har en lite för dålig finansiering. Som
            sagt handhar man en sjukförsäkring som inte fungerar, och man
            genomgår stora förändringar och har krav på sig att förändras.
          </note>
          <note>
            Sverigedemokraterna presenterade i höstas en finansiering och
            gör det även nu i vårbudgeten. Vår hand är öppen för dem i de
            två gamla blocken som vill vara med och ta ansvar för det kanske
            mest grundläggande fundamentet i välfärdsstaten.
          </note>
          <note type="speaker">
            Anf. 233 WIWI-ANNE JOHANSSON (V):
          </note>
          <note>
            Fru talman! Det är inte varje dag vi står här som ett enigt utskott.
            Det är väldigt bra att vi är så överens om att servicekontoren
            och den samverkan som Försäkringskassan har med Skatteverket,
            Pensionsmyndigheten och Arbetsförmedlingen är viktig och att det
            är viktigt med de personliga mötena.
          </note>
          <note>
            Däremot tror jag att vi är ganska oense om varför det ser ut
            på det här sättet. Jag är inte riktigt säker på att vi har räddat
            servicekontoren, även om utskottet är enigt, för vi har inte kunnat
            höra någonting från regeringens allianskolleger om när det kommer
            att komma någonting. Det är ju faktiskt så att Försäkringskassan
            går vidare med sina planer om regeringen inte säger något annat.
            Och jag har inte hört något svar på om regeringens allianspartier
            har fått veta någonting om när förändringarna kommer.
          </note>
          <note>
            Det som är tråkigt att höra är att de borgerliga ledamöterna
            vill dra sig undan det politiska ansvaret. Vi har hört hur Solveig
            Zander har velat att generaldirektören ska avgå i och med beslutet
            att lägga ned servicekontoren. Men då tycker jag faktiskt att
            man gör det väldigt enkelt för sig. Det är nämligen så att Försäkringskassan
            som alla andra myndigheter förstås har en budget att förhålla
            sig till, och det har varit svårt att hålla den.
          </note>
          <note>
            Adriana Lender, generaldirektör för Försäkringskassan, var i
            utskottet för att försöka förklara hur det ser ut och varför man
            måste dra ned. Då tyckte ledamöterna på den borgerliga kanten
            i utskottet att det var alldeles för detaljerat. När man alltså
            får reda på hur det egentligen är ställt med finanserna på Försäkringskassan
            vill man egentligen inte riktigt veta det.
          </note>
          <note>
            Den springande punkten är också vad Försäkringskassan kan dra
            ned på. I det här fallet hade Försäkringskassan, såvitt jag kan
            förstå, den trista möjligheten att välja mellan pest och kolera.
            Det är nämligen så att personal kostar pengar, och det är personalen
            som är de personer som vi alla har sagt här i dag att vi vill
            att människor ska kunna möta på servicekontoren.
          </note>
          <note>
            Det som Försäkringskassan tidigare fick mycket hård kritik för
            var att handläggningstiderna var alldeles för långa. Det tog alldeles
            för lång tid innan människor som var sjuka fick sina pengar. Ska
            man spara på personer någonstans så är det på servicekontoren,
            och då är det på handläggarna, och det vill man inte göra. Därför
            blev det den här varianten.
          </note>
          <note>
            Det som är intressant att höra från de borgerliga ledamöterna
            är att man måste utföra ett trolleritrick. De säger: Det här tycker
            inte vi om. Lägg inte ned servicekontoren! Nej, det tycker inte
            vi heller, och det är därför vi rödgröna har tagit det här initiativet.
          </note>
          <note>
            Självklart är det väldigt viktigt att ha de personliga mötena,
            inte bara för pensionärer och äldre. Det finns många som har behov
            av att få träffa människor från Försäkringskassan, få hjälp med
            att fylla i blanketter och få en oro stillad för att de inte klarar
            av det. Då menar jag att man måste ta ett politiskt ansvar och
            se om den här budgeten kanske inte riktigt stämmer överens med
            den verklighet som myndigheten har att förhålla sig till.
          </note>
          <note>
            Om någon är kvar här Emma Henriksson är efter mig kanske jag
            kan få höra när vi kommer att få veta om de personliga mötena
            som vi är eniga om i utskottet faktiskt kommer att vara kvar och
            att regeringen kommer att hörsamma vad utskottet nu är så samlat
            kring. Eller är det så att vi ska få vänta till hösten nästa år
            eller året därpå innan nedläggningen blir ett faktum, så att alla
            duktiga handläggare och andra försvinner från de här myndigheterna
            därför att de inte vet något annat än att de ska försvinna? Jag
            tycker att det är ett viktigt besked som man måste komma med.
          </note>
          <note>
            Vi har tyvärr fått vänta väldigt länge på Ulf Kristerssons förändringar
            när det gäller sjukförsäkringen, och när de sent omsider kom var
            de ju inte riktigt som vi hade hoppats på och som de sjuka hade
            hoppats på. Därför hoppas jag att ni kan ha någonting att säga.
            Några kontakter måste ni väl ändå ha haft med regeringen under
            tiden fram till dess att utskottsinitiativet blev klart och som
            vi var samlade kring. Jag skulle vilja kunna säga att vi faktiskt
            räddar servicekontoren och att ni har regeringen bakom er.
          </note>
          <note type="speaker">
            Anf. 234 EMMA HENRIKSSON (KD):
          </note>
          <note>
            Fru talman! Både politiker och myndighetsföreträdare har ett
            stort ansvar. Vi måste se till att medborgarna får det de kan
            förvänta sig av myndigheten när det gäller service, bemötande
            och rätt beslut.
          </note>
          <note>
            Vi har också ett stort ansvar för att se till att våra myndigheter
            inte bara Försäkringskassan utan alla myndigheter använder varenda
            krona av skattebetalarnas pengar på rätt sätt. En krona som ges
            i ersättning till den som har behov av ersättning är mer värd
            än den krona som används felaktigt i den överbyggnad som myndigheten
            har.
          </note>
          <note>
            Det är en tuff och svår uppgift att leverera det Försäkringskassan
            förväntas leverera. Det ställer stora krav på myndigheten att
            styra, att göra rätt prioriteringar och att välja en klok strategi.
            Det är bekymmersamt att myndigheten gång på gång har misslyckats
            att göra en tillräckligt bra prognos över vilka resurser myndigheten
            kommer att behöva. Det har gjort att vi flera gånger har tvingats
            komma med tillskott för att upprätthålla den verksamhet som myndigheten
            ska leverera. Vi har gjort dessa prioriteringar för att det har
            krävts.
          </note>
          <note>
            Vi måste ha höga förväntningar på Försäkringskassan. I regleringsbrevet
            uttrycks det som att Försäkringskassan ska ha medborgarnas fulla
            förtroende och att verksamheten ska präglas av god service och
            en hög kvalitet i tillämpningen. Vi är alla medvetna om att det
            fulla förtroendet för Försäkringskassan ligger ganska avlägset.
          </note>
          <note>
            När Försäkringskassans företrädare var hos oss i utskottet och
            skulle förklara för oss varför man väljer att göra denna prioritering
            blev det ganska tydligt att man tycker att verksamheten i vissa
            delar är onödig. Man sade att handläggarna ibland står och väntar
            hela dagar på att ha något att göra för att det är för få besök.
          </note>
          <note>
            Jag tror att Försäkringskassan i delar har helt fel i sin analys.
            Inte minst vittnar alla kontakter efter att detta blev känt om
            vilken stor nytta det gör för den enskilde att kunna komma in
            till myndigheten och få hjälp med att fylla i blanketten korrekt
            från början. Jag tror att Försäkringskassan har missat väsentliga
            delar av vad denna verksamhet bidrar med.
          </note>
          <note>
            Den lokala närvaron är viktig, men samtidigt måste vi komma ihåg
            att det hundratal platser som Försäkringskassan finns på inte
            ger en tillräcklig tillgänglighet för alla medborgare. Vi har
            ett stort och avlångt land, och för alla är det inte bara att
            sticka in huvudet när man har behov av hjälp. Det är därför viktigt
            att Försäkringskassan också fortsätter utveckla de andra kontaktmöjligheterna.
          </note>
          <note>
            Många är skeptiska till att vända sig till en myndighet via telefon.
            Men via telefon kan Försäkringskassan se till att många av dem
            som bor i vårt land och som behöver Försäkringskassans hjälp men
            har problem med svenska språket kan få hjälp på sitt eget språk.
            Det kommer vi aldrig någonsin kunna tillhandahålla på många småorter
            i landet i den stund som medborgaren vänder sig till kassan.
          </note>
          <note>
            Det finns personer som har komplexa behov där det inte räcker
            att gå till en handläggare som kan en hel del om mycket men på
            ett övergripande plan. De har behov av en specialist som kan just
            deras ärendeslag. Detta är också viktigt att värna om.
          </note>
          <note>
            Vi måste utveckla tillgängligheten för medborgarna på många olika
            sätt, och den lokala närvaron är självklart viktig.
          </note>
          <note>
            Genom Kristdemokraternas statsråd Stefan Attefall har regeringen
            gett ett uppdrag till Statskontoret att se över vad det är för
            service medborgare och företag behöver från våra myndigheter.
            Uppdraget kommer att levereras om ett år.
          </note>
          <note>
            Det är viktigt att vi får en kartläggning. Det kan ju vara så
            att vi värnar skattebetalarnas pengar bättre genom att utveckla
            samarbetet också på andra områden och involvera ytterligare myndigheter
            eller de lokala företrädarna. Vi medborgare har inte alltid koll
            på om det är staten, kommunen eller landstinget som ska hjälpa
            oss. Att samordna samhällets resurser i ännu större utsträckning
            är därför många gånger klokt.
          </note>
          <note>
            Det är nog inte helt fel att säga att Försäkringskassan har en
            av Myndighetssveriges absolut svåraste uppgifter. Jag vet att
            det jobbar många duktiga tjänstemän där som gör ett otroligt viktigt
            och bra jobb. Serviceenkäten som visar att 96 procent av dem som
            kommer in på servicekontoren är väldigt nöjda med bemötandet är
            bara ett av bevisen på detta.
          </note>
          <note>
            Men det är inte för inte som Försäkringskassan har otroligt lågt
            förtroende hos medborgarna. Det beror bland annat på att det finns
            medborgare som inte får det bemötande de ska ha. Många myndighetsföreträdare
            är duktiga, men ibland hanteras medborgarna på ett helt oacceptabelt
            sätt. Det ska inte lastas alla de duktiga medarbetarna på myndigheten.
          </note>
          <note>
            Det är dock viktigt att vi och myndigheten tar på oss ett stort
            ansvar för att bygga upp förtroendet för Försäkringskassan så
            att medborgarna kan lita på att de får den trygghet som Försäkringskassan
            ska leverera.
          </note>
          <note>
            Jag yrkar precis som alla andra bifall till förslaget i betänkandet.
          </note>
          <note>
            Överläggningen var härmed avslutad.
          </note>
          <note>
            21 § Bordläggning
          </note>
          <note>
            Anmäldes och bordlades
          </note>
          <note>
            22 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 13 april
          </note>
          <note>
            Bodil Ceballos
          </note>
          <note>
            Amineh Kakabaveh
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 26 april.
          </note>
          <note>
            23 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 13 april
          </note>
          <note>
            Roza Güclü Hedin
          </note>
          <note>
            Roger Haddad
          </note>
          <note>
            Staffan Danielsson
          </note>
          <note>
            Maria Stenberg
          </note>
          <note>
            Gunilla Carlsson
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 26 april.
          </note>
          <note>
            24 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 13 april
          </note>
          <note>
            Christina Karlsson
          </note>
          <note>
            Gunilla Svantorp
          </note>
          <note>
            Leif Pettersson
          </note>
          <note>
            Christina Karlsson
          </note>
          <note>
            Lennart Axelsson
          </note>
          <note>
            Lennart Axelsson
          </note>
          <note>
            Laila Olsen
          </note>
          <note>
            Jens Holm
          </note>
          <note>
            Johan Andersson
          </note>
          <note>
            Sara Karlsson
          </note>
          <note>
            Bodil Ceballos
          </note>
          <note>
            Eva-Lena Jansson
          </note>
          <note>
            Roza Güclü Hedin
          </note>
          <note>
            Krister Örnfjäder
          </note>
          <note>
            Krister Örnfjäder
          </note>
          <note>
            Anna Wallén
          </note>
          <note>
            Lars Mejern Larsson
          </note>
          <note>
            Christer Adelsbo
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 26 april.
          </note>
          <note>
            25 § Kammaren åtskildes kl. 19.47.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
