<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201011</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--4</head>
          <docDate when="2010-10-12">2010-10-12</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <u>
            <seg>
              2010/11:4
            </seg>
          </u>
          <note>
            Tisdagen den 12 oktober
          </note>
          <note>
            Kl. 10:00 - 16:24
          </note>
          <note>
            1 § Val av ledamöter i utskotten
          </note>
          <note type="speaker">
            Anf. 1 ULF BERG (M):
          </note>
          <u>
            <seg>
              Fru talman! Jag vill börja med att tacka kansliets personal,
              som på ett föredömligt sätt har sammanställt dessa listor så att
              valberedningen har kunnat ha ett snabbt och bra möte. Där har
              valberedningen enhälligt godkänt gemensamma listor för valen av
              ledamöter och suppleanter i utskotten, EU-nämnden, riksdagsstyrelsen
              och Utrikesnämnden.
            </seg>
          </u>
          <note>
            I egenskap av ordförande i valberedningen ber jag att till fru
            talmannen få överlämna de gemensamma listorna.
          </note>
          <note>
            Företogs val av 17 ledamöter i utskotten.
          </note>
          <note>
            De av Ulf Berg för dessa val avlämnade gemensamma listorna godkändes
            av kammaren, varvid följande personer, vilkas namn i här angiven
            ordning upptagits på respektive listor, befanns valda för riksdagens
            innevarande valperiod till ledamöter i
          </note>
          <note>
            konstitutionsutskottet
          </note>
          <note>
            finansutskottet
          </note>
          <note>
            skatteutskottet
          </note>
          <u>
            <seg>
              justitieutskottet
            </seg>
          </u>
          <note>
            civilutskottet
          </note>
          <note>
            Magdalena Andersson (M)
          </note>
          <note>
            Maryam Yazdanfar (S)
          </note>
          <note>
            Anti Avsan (M)
          </note>
          <note>
            Carina Ohlsson (S)
          </note>
          <note>
            Maria Abrahamsson (M)
          </note>
          <note>
            Hillevi Larsson (S)
          </note>
          <note>
            Eva Bengtson Skogsberg (M)
          </note>
          <note>
            Jonas Gunnarsson (S)
          </note>
          <note>
            Jan Ertsborn (FP)
          </note>
          <note>
            Hannah Bergstedt (S)
          </note>
          <note>
            Per Lodenius (C)
          </note>
          <note>
            Thomas Bodström (S)
          </note>
          <note>
            Margareta Cederfelt (M)
          </note>
          <note>
            Jan Lindholm (MP)
          </note>
          <note>
            Otto von Arnold (KD)
          </note>
          <note>
            Carina Herrstedt (SD)
          </note>
          <note>
            Marianne Berg (V)
          </note>
          <u>
            <seg>
              utrikesutskottet
            </seg>
          </u>
          <note>
            Karin Enström (M)
          </note>
          <note>
            Urban Ahlin (S)
          </note>
          <note>
            Walburga Habsburg Douglas (M)
          </note>
          <note>
            Carina Hägg (S)
          </note>
          <note>
            Christian Holm (M)
          </note>
          <note>
            Kent Härstedt (S)
          </note>
          <note>
            Mats Johansson (M)
          </note>
          <note>
            Carin Runeson (S)
          </note>
          <note>
            Fredrik Malm (FP)
          </note>
          <note>
            Olle Thorell (S)
          </note>
          <note>
            Kerstin Lundgren (C)
          </note>
          <note>
            Kenneth G Forslund (S)
          </note>
          <note>
            Christer Winbäck (FP)
          </note>
          <note>
            Bodil Ceballos (MP)
          </note>
          <note>
            Désirée Pethrus Engström (KD)
          </note>
          <note>
            Julia Kronlid (SD)
          </note>
          <note>
            Hans Linde (V)
          </note>
          <note>
            försvarsutskottet
          </note>
          <note>
            Cecilia Widegren (M)
          </note>
          <u>
            <seg>
              Håkan Juholt (S)
            </seg>
          </u>
          <note>
            Hans Wallmark (M)
          </note>
          <note>
            Åsa Lindestam (S)
          </note>
          <note>
            Annicka Engblom (M)
          </note>
          <note>
            Peter Jeppsson (S)
          </note>
          <note>
            Anders Hansson (M)
          </note>
          <note>
            Eva Sonidsson (S)
          </note>
          <note>
            Allan Widman (FP)
          </note>
          <note>
            Clas-Göran Carlsson (S)
          </note>
          <note>
            Staffan Danielsson (C)
          </note>
          <note>
            Anna-Lena Sörenson (S)
          </note>
          <note>
            Johan Forssell (M)
          </note>
          <note>
            Peter Rådberg (MP)
          </note>
          <note>
            Mikael Oscarsson (KD)
          </note>
          <note>
            Mikael Jansson (SD)
          </note>
          <note>
            Torbjörn Björlund (V)
          </note>
          <note>
            socialförsäkringsutskottet
          </note>
          <u>
            <seg>
              Gunnar Axén (M)
            </seg>
          </u>
          <note>
            Tomas Eneroth (S)
          </note>
          <note>
            Mikael Cederbratt (M)
          </note>
          <note>
            Fredrik Lundh Sammeli (S)
          </note>
          <note>
            Lars-Arne Staxäng (M)
          </note>
          <note>
            Eva-Lena Jansson (S)
          </note>
          <note>
            Finn Bengtsson (M)
          </note>
          <note>
            Kurt Kvarnström (S)
          </note>
          <note>
            Ulf Nilsson (FP)
          </note>
          <note>
            Shadiye Heydari (S)
          </note>
          <note>
            Solveig Zander (C)
          </note>
          <note>
            Jasenko Omanovic (S)
          </note>
          <u>
            <seg>
              Saila Quicklund (M)
            </seg>
          </u>
          <note>
            Gunvor G Ericson (MP)
          </note>
          <note>
            Emma Henriksson (KD)
          </note>
          <note>
            Erik Almqvist (SD)
          </note>
          <note>
            Wiwi-Anne Johansson (V)
          </note>
          <note>
            socialutskottet
          </note>
          <note>
            Jessica Polfjärd (M)
          </note>
          <note>
            Lena Hallengren (S)
          </note>
          <note>
            Jan R Andersson (M)
          </note>
          <note>
            Christer Engelhardt (S)
          </note>
          <note>
            Margareta B Kjellin (M)
          </note>
          <note>
            Ann Arleklo (S)
          </note>
          <note>
            Isabella Jernbeck (M)
          </note>
          <note>
            Lennart Axelsson (S)
          </note>
          <note>
            Barbro Westerholm (FP)
          </note>
          <note>
            Catharina Bråkenhielm (S)
          </note>
          <note>
            Kenneth Johansson (C)
          </note>
          <note>
            Gunnar Sandberg (S)
          </note>
          <note>
            Anders W Jonsson (C)
          </note>
          <note>
            Agneta Luttropp (MP)
          </note>
          <note>
            Anders Andersson (KD)
          </note>
          <note>
            Per Ramhorn (SD)
          </note>
          <note>
            Eva Olofsson (V)
          </note>
          <u>
            <seg>
              kulturutskottet
            </seg>
          </u>
          <note>
            Cecilia Magnusson (M)
          </note>
          <note>
            Berit Högman (S)
          </note>
          <note>
            Anne Marie Brodén (M)
          </note>
          <note>
            Peter Johnsson (S)
          </note>
          <note>
            Göran Montan (M)
          </note>
          <note>
            Kerstin Engle (S)
          </note>
          <note>
            Gustaf Hoffstedt (M)
          </note>
          <note>
            Per Svedberg (S)
          </note>
          <note>
            Christer Nylander (FP)
          </note>
          <note>
            Christina Zedell (S)
          </note>
          <note>
            Anders Flanking (C)
          </note>
          <note>
            Isak From (S)
          </note>
          <note>
            Michael Svensson (M)
          </note>
          <note>
            Tina Ehn (MP)
          </note>
          <note>
            Andreas Carlson (KD)
          </note>
          <note>
            Mattias Karlsson (SD)
          </note>
          <note>
            Bengt Berg (V)
          </note>
          <note>
            utbildningsutskottet
          </note>
          <note>
            Margareta Pålsson (M)
          </note>
          <note>
            Mikael Damberg (S)
          </note>
          <note>
            Mats Gerdau (M)
          </note>
          <note>
            Louise Malmström (S)
          </note>
          <note>
            Betty Malmberg (M)
          </note>
          <note>
            Thomas Strand (S)
          </note>
          <note>
            Jan Ericson (M)
          </note>
          <note>
            Caroline Helmersson Olsson (S)
          </note>
          <note>
            Torkild Strandberg (FP)
          </note>
          <note>
            Håkan Bergman (S)
          </note>
          <note>
            Ulrika Carlsson i Skövde (C)
          </note>
          <note>
            Gunilla Svantorp (S)
          </note>
          <note>
            Nina Lundström (FP)
          </note>
          <note>
            Jabar Amin (MP)
          </note>
          <note>
            Yvonne Andersson (KD)
          </note>
          <note>
            Richard Jomshof (SD)
          </note>
          <note>
            Rossana Dinamarca (V)
          </note>
          <u>
            <seg>
              trafikutskottet
            </seg>
          </u>
          <note>
            Jan-Evert Rådhström (M)
          </note>
          <note>
            Anders Ygeman (S)
          </note>
          <note>
            Oskar Öholm (M)
          </note>
          <note>
            Pia Nilsson (S)
          </note>
          <note>
            Eliza Roszkowska Öberg (M)
          </note>
          <note>
            Lars Mejern Larsson (S)
          </note>
          <note>
            Malin Löfsjögård (M)
          </note>
          <note>
            Désirée Liljevall (S)
          </note>
          <note>
            Lars Tysklind (FP)
          </note>
          <note>
            Leif Pettersson (S)
          </note>
          <note>
            Anders Åkesson (C)
          </note>
          <note>
            Gunilla Carlsson i Hisings Backa (S)
          </note>
          <note>
            Sten Bergheden (M)
          </note>
          <note>
            Stina Bergström (MP)
          </note>
          <note>
            Annelie Enochson (KD)
          </note>
          <note>
            Tony Wiklander (SD)
          </note>
          <note>
            Siv Holma (V)
          </note>
          <note>
            miljö- och jordbruksutskottet
          </note>
          <note>
            Bengt-Anders Johansson (M)
          </note>
          <note>
            Matilda Ernkrans (S)
          </note>
          <note>
            Lars Hjälmered (M)
          </note>
          <note>
            Johan Löfstrand (S)
          </note>
          <note>
            Christine Jönsson (M)
          </note>
          <note>
            Helén Pettersson i Umeå (S)
          </note>
          <note>
            Rune Wikström (M)
          </note>
          <note>
            Jan-Olof Larsson (S)
          </note>
          <note>
            Anita Brodén (FP)
          </note>
          <note>
            Sara Karlsson (S)
          </note>
          <note>
            Per Åsling (C)
          </note>
          <note>
            Pyry Niemi (S)
          </note>
          <note>
            Johan Hultberg (M)
          </note>
          <u>
            <seg>
              Åsa Romson (MP)
            </seg>
          </u>
          <note>
            Irene Oskarsson (KD)
          </note>
          <note>
            Josef Fransson (SD)
          </note>
          <note>
            Jens Holm (V)
          </note>
          <note>
            näringsutskottet
          </note>
          <note>
            Anna König Jerlmyr (M)
          </note>
          <note>
            Lars Johansson (S)
          </note>
          <note>
            Hans Rothenberg (M)
          </note>
          <note>
            Carina Adolfsson Elgestam (S)
          </note>
          <note>
            Olof Lavesson (M)
          </note>
          <note>
            Krister Örnfjäder (S)
          </note>
          <note>
            Cecilie Tenfjord-Toftby (M)
          </note>
          <note>
            Ann-Kristine Johansson (S)
          </note>
          <note>
            Eva Flyborg (FP)
          </note>
          <note>
            Börje Vestlund (S)
          </note>
          <note>
            Erik A Eriksson (C)
          </note>
          <note>
            Karin Åström (S)
          </note>
          <note>
            Jonas Jacobsson (M)
          </note>
          <note>
            Maria Wetterstrand (MP)
          </note>
          <note>
            Mats Odell (KD)
          </note>
          <note>
            Lars Isovaara (SD)
          </note>
          <note>
            Kent Persson (V)
          </note>
          <u>
            <seg>
              arbetsmarknadsutskottet
            </seg>
          </u>
          <note>
            Tomas Tobé (M)
          </note>
          <note>
            Ylva Johansson (S)
          </note>
          <note>
            Maria Plass (M)
          </note>
          <note>
            Raimo Pärssinen (S)
          </note>
          <note>
            Katarina Brännström (M)
          </note>
          <note>
            Maria Stenberg (S)
          </note>
          <note>
            Gustav Nilsson (M)
          </note>
          <note>
            Patrik Björck (S)
          </note>
          <note>
            Hans Backman (FP)
          </note>
          <note>
            Ann-Christin Ahlberg (S)
          </note>
          <note>
            Annika Qarlsson (C)
          </note>
          <note>
            Johan Andersson (S)
          </note>
          <note>
            Hanif Bali (M)
          </note>
          <note>
            Mehmet Kaplan (MP)
          </note>
          <note>
            Lars-Axel Nordell (KD)
          </note>
          <note>
            Sven-Olof Sällström (SD)
          </note>
          <note>
            Josefin Brink (V)
          </note>
          <note>
            2 § Val av suppleanter i utskotten
          </note>
          <note>
            Företogs val av 17 suppleanter i utskotten.
          </note>
          <note>
            Sedan de av Ulf Berg avlämnade gemensamma listorna godkänts av
            kammaren befanns följande personer, vilkas namn i här angiven
            ordning upptagits på respektive listor, valda för riksdagens innevarande
            valperiod till suppleanter i
          </note>
          <note>
            konstitutionsutskottet
          </note>
          <note>
            finansutskottet
          </note>
          <note>
            skatteutskottet
          </note>
          <u>
            <seg>
              justitieutskottet
            </seg>
          </u>
          <note>
            civilutskottet
          </note>
          <u>
            <seg>
              utrikesutskottet
            </seg>
          </u>
          <note>
            försvarsutskottet
          </note>
          <note>
            socialförsäkringsutskottet
          </note>
          <note>
            socialutskottet
          </note>
          <u>
            <seg>
              kulturutskottet
            </seg>
          </u>
          <note>
            utbildningsutskottet
          </note>
          <u>
            <seg>
              trafikutskottet
            </seg>
          </u>
          <note>
            miljö- och jordbruksutskottet
          </note>
          <note>
            näringsutskottet
          </note>
          <u>
            <seg>
              arbetsmarknadsutskottet
            </seg>
          </u>
          <note>
            3 § Val av ledamöter och suppleanter i EU-nämnden
          </note>
          <note>
            Företogs val av 17 ledamöter och 17 suppleanter i EU-nämnden.
          </note>
          <note>
            Sedan de av Ulf Berg avlämnade gemensamma listorna godkänts av
            kammaren befanns följande personer, vilkas namn i här angiven
            ordning upptagits på respektive listor, valda till dess nytt val
            förrättats i början av nästa valperiod till ledamöter respektive
            suppleanter i EU-nämnden.
          </note>
          <note>
            ledamöter
          </note>
          <note>
            suppleanter
          </note>
          <note>
            4 § Val av ledamöter och suppleanter i riksdagsstyrelsen
          </note>
          <note>
            Företogs val av 10 ledamöter och 10 personliga suppleanter i
            riksdagsstyrelsen.
          </note>
          <note>
            Sedan de av Ulf Berg avlämnade gemensamma listorna godkänts av
            kammaren befanns följande personer, vilkas namn i här angiven
            ordning upptagits på respektive listor, valda till dess nytt val
            förrättats i början av nästa valperiod till ledamöter respektive
            suppleanter i riksdagsstyrelsen.
          </note>
          <note>
            ledamöter
          </note>
          <note>
            suppleanter
          </note>
          <note>
            5 § Val av ledamöter och suppleanter i Utrikesnämnden
          </note>
          <note>
            Företogs val av 9 ledamöter och 9 suppleanter i Utrikesnämnden.
          </note>
          <note>
            Sedan de av Ulf Berg avlämnade gemensamma listorna godkänts av
            kammaren befanns följande personer, vilkas namn i här angiven
            ordning upptagits på respektive listor, valda till dess nytt val
            förrättats i början av nästa valperiod till ledamöter respektive
            suppleanter i Utrikesnämnden.
          </note>
          <note>
            ledamöter
          </note>
          <note>
            suppleanter
          </note>
          <note>
            6 § Kallelse till konstituerande sammanträden
          </note>
          <note>
            Tredje vice talmannen kallade samtliga utskott till konstituerande
            sammanträden denna dag kl. 10.30 i respektive utskotts sammanträdesrum.
          </note>
          <note>
            Tredje vice talmannen kallade EU-nämnden till konstituerande
            sammanträde onsdagen den 13 oktober kl. 9.30 i Skandiasalen.
          </note>
          <note>
            7 § Justering av protokoll
          </note>
          <note>
            Justerades protokollen för den 4, 5 och 6 oktober.
          </note>
          <note>
            8 § Ny riksdagsledamot
          </note>
          <note>
            Upplästes och lades till handlingarna följande från Valprövningsnämnden
            inkomna
          </note>
          <note>
            Berättelse om granskning av bevis för riksdagsledamot
          </note>
          <note>
            Till Valprövningsnämnden har från Valmyndigheten inkommit bevis
            om att Emma Carlsson Löfdahl (FP) utsetts till ny ledamot av riksdagen
            fr.o.m. den 6 oktober 2010 sedan Tobias Krantz (FP) avsagt sig
            uppdraget.
          </note>
          <note>
            Valprövningsnämnden har denna dag granskat beviset för den nye
            ledamoten och därvid funnit att det blivit utfärdat i enlighet
            med 14 kap. 28 § vallagen (2005:837).
          </note>
          <note>
            Bengt-Åke Nilsson
          </note>
          <note>
            Kerstin Siverby
          </note>
          <note>
            9 § Ledighet
          </note>
          <note>
            Tredje vice talmannen meddelade att Julia Kronlid (SD) ansökt
            om ledighet under tiden den 12 oktober 201017 april 2011.
          </note>
          <note>
            Kammaren biföll denna ansökan.
          </note>
          <note>
            Tredje vice talmannen anmälde att Stellan Bojerud (SD) skulle
            tjänstgöra som ersättare för Julia Kronlid.
          </note>
          <note>
            10 § Avsägelse
          </note>
          <note>
            Tredje vice talmannen meddelade att Hillevi Engström (M) avsagt
            sig uppdraget som ledamot i krigsdelegationen.
          </note>
          <note>
            Kammaren biföll denna avsägelse.
          </note>
          <note>
            11 § Anmälan om särskild företrädare för partigrupp
          </note>
          <note>
            Tredje vice talmannen meddelade att Kristdemokraterna enligt
            1 kap. 5 § fjärde stycket riksdagsordningen anmält Mats Odell
            att från denna dag och för återstoden av innevarande valperiod
            utgöra särskild företrädare för partigruppen.
          </note>
          <note>
            12 § Anmälan om kompletteringsval till riksdagens valberedning
          </note>
          <note>
            Tredje vice talmannen meddelade att Kristdemokraternas riksdagsgrupp
            på grund av uppkommen vakans anmält Mats Odell som ledamot i riksdagens
            valberedning.
          </note>
          <note>
            Tredje vice talmannen förklarade vald till
          </note>
          <note>
            ledamot i riksdagens valberedning
          </note>
          <note>
            13 § Meddelande om ändring i kammarens sammanträdesplan
          </note>
          <note>
            Tredje vice talmannen meddelade att arbetsplenum onsdagen den
            13 oktober skulle utgå.
          </note>
          <note>
            14 § Anmälan om uteblivet svar på skriftlig fråga
          </note>
          <note>
            Till riksdagen hade inkommit följande skrivelse:
          </note>
          <note>
            Fråga 2009/10:1029 Styrningen av Försäkringskassan
          </note>
          <u>
            <seg>
              Frågan kommer inte att besvaras.
            </seg>
          </u>
          <note>
            Marianne Jenryd
          </note>
          <note>
            15 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            16 § Anmälan om inkommen faktapromemoria om förslag från Europeiska
            kommissionen
          </note>
          <note>
            Tredje vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <u>
            <seg>
              KOM(2010)311
            </seg>
          </u>
          <note>
            Ajournering
          </note>
          <note>
            Kammaren beslutade kl. 10.11 på förslag av tredje vice talmannen
            att ajournera förhandlingarna till kl. 13.00 då debatt med anledning
            av budgetpropositionen skulle börja.
          </note>
          <u>
            <seg>
              Återupptagna förhandlingar
            </seg>
          </u>
          <note>
            Förhandlingarna återupptogs kl. 13.00.
          </note>
          <note>
            17 § Debatt med anledning av budgetpropositionen
          </note>
          <note type="speaker">
            Anf. 2 Finansminister ANDERS BORG (M):
          </note>
          <u>
            <seg>
              Herr talman! Det faller på mitt ansvar att överlämna budgetpropositionen
              för 2011 Från kris mot full sysselsättning till Sveriges riksdag.
            </seg>
          </u>
          <u>
            <seg>
              Allians för Sverige har begärt ett mandat från väljarna. Det
              är på det mandatet denna budget vilar. Vi har begärt ett mandat
              som vilar på ansvarstagande; ansvarstagande för offentliga finanser,
              ansvarstagande för att upprätthålla samhällsekonomisk stabilitet,
              ansvarstagande för ordning och reda i den svenska ekonomin.
            </seg>
          </u>
          <u>
            <seg>
              Vi har begärt ett mandat som vilar på arbete. Vårt mål är att
              staka ut vägen tillbaka till full sysselsättning. Alla som vill
              och kan ska ha ett arbete att gå till. Vi har ett mandat bakom
              oss som bygger på att vi ska värna sammanhållningen i Sverige.
              Sverige ska vara ett land där alla medborgare har goda förutsättningar
              att leva ett bra och tryggt liv.
            </seg>
          </u>
          <u>
            <seg>
              Vi har fått ett mandat från väljarna, trots att Sverige har gått
              igenom den svåraste ekonomiska krisen sedan depressionen. Vi har
              genomfört tuffa, viktiga, men besvärliga strukturreformer. Trots
              det har vi ändå fått ett starkt mandat att fortsätta att bedriva
              vår ekonomiska politik.
            </seg>
          </u>
          <u>
            <seg>
              Det är dock inte det mandat vi begärde och önskade. Vi var tydliga
              mot väljarna. En majoritetsregering har tydliga fördelar. Det
              innebär ett starkare mandat med majoritet när det gäller att ta
              helhetsansvar och när det gäller långsiktighet. Det är en fördel
              med en majoritetsregering när det gäller att genomföra besvärliga
              strukturreformer. Samtidigt har vi en budgetordning som gör att
              det finns en stabilitet i den ekonomiska politiken. Riksdagen
              fattar beslut kring budgeten som en helhet. Det ger en större
              säkerhet och stabilitet i den ekonomiska politiken.
            </seg>
          </u>
          <u>
            <seg>
              Vår politiska och parlamentariska strategi är klar. Vi vill regera
              på det mandat vi har fått för ansvar, arbete och sammanhållning.
              När det är möjligt och när vi kan ska vi söka stöd brett i riksdagen,
              i första hand från Miljöpartiet, men också när så är möjligt från
              Socialdemokraterna. Om vi ska klara en period av god utveckling
              i Sverige och stå redo att möta en kommande ekonomisk kris måste
              vi gemensamt ta ansvar för en ansvarsfull ekonomisk politik. Det
              är vår utgångspunkt.
            </seg>
          </u>
          <u>
            <seg>
              Det finns allvarliga risker i världsekonomin. Vi har Grekland
              där underskottet reviderats upp från 3 procent till 13 procent,
              där skulden uppgår till 135 procent av bnp. Vi har Spanien där
              praktiskt taget hela banksystemet i de stresstester som har gjorts
              har visat sig vara sårbart, med en arbetslöshet som har ökat från
              8 till 18 procent. Vi har ett Irland där man har ökat skuldsättningen
              med 75 procent av bnp de senaste tre åren och där underskottet
              ligger på över 30 procent.
            </seg>
          </u>
          <u>
            <seg>
              Det är klart att i en omgivning som denna finns det risker också
              för svensk ekonomi. Det är klart att de orosmoln vi har upplevt
              under våren och sommaren kommer att komma tillbaka. I denna process
              har Sverige stått starkare än de flesta andra länder. Vi har klarat
              oss igenom krisen i bättre skick.
            </seg>
          </u>
          <u>
            <seg>
              Låt oss också vara försiktiga. Lehman Brothers gick i konkurs
              hösten 2008. Vi vet att lågkonjunkturer och högkonjunkturer kommer
              efter varandra. Vi har haft kriser i vår världsekonomi ungefär
              vart femte år. Då vet vi att den här återhämtningen kommer att
              leva på övertid efter 2013. Vi vet hur det kommer att se ut: Bankerna
              tappar greppet om sin egen girighet. Skuldsättningen hos hushållen
              stiger. Företagen belånar sig. Huspriser och aktier drar i väg.
              När detta har skett tillräckligt länge i tillräckligt många länder
              har vi nästa kris.
            </seg>
          </u>
          <u>
            <seg>
              Vår uppgift är att återställa offentliga finanser i gott skick
              innan dess. Offentliga finanser är den skyddsvall vi kan bygga
              runt Sverige. Sverige är en liten, öppen och sårbar ekonomi, men
              vi måste vara en del av världsekonomin. Det är så vi har byggt
              vårt välstånd. Om vi vill trygga våra medborgares vardag är de
              offentliga finanserna den kanske viktigaste skyddsvallen. Det
              är den som ger trygghet till hushåll och företag i Sverige. De
              vet att det inte kommer stora skattehöjningar eller drakoniska
              nedskärningar som i andra länder. Då vågar man se framtiden an
              med tillförsikt, och då stiger konsumtionen. Det är när vi har
              överskott vi kan motverka ett kraftigt fall i efterfrågan även
              i nästa lågkonjunktur. År 2013 ska överskotten vara på plats.
              Det måste vara utgångspunkten. Det är en central utmaning för
              den ekonomiska politiken de kommande åren att återställa överskotten
              i de offentliga finanserna.
            </seg>
          </u>
          <u>
            <seg>
              En lika avgörande uppgift de kommande åren handlar om arbete.
              Svenska återhämtningar har präglats av jobblöshet. I kris efter
              kris har utanförskap och arbetslöshet vuxit och bitit sig fast.
              Efter IT-kraschen försvagades sysselsättningstillväxten 2001,
              2002 och 2003.
            </seg>
          </u>
          <u>
            <seg>
              Nu ser vi en mycket stark arbetsmarknad 2010. Vi har 100 000
              fler sysselsatta än vad vi hade 2006. Vi har 100 000 fler sysselsatta
              än förra året. Vi ser att sysselsättningen ökar med 100 000 de
              kommande åren. Indikatorer, exportsiffror, barometrar och inköpschefsindex
              tyder på att vi har en stark utveckling. Det här får inte brytas.
              Även om tillväxten är stark 2010 måste vi säkra att sysselsättningen
              fortsätter att öka 2011 och 2012. Då måste vi säkra att vi har
              en god efterfrågan i svensk ekonomi men att vi också har beredskap
              att vidta åtgärder för att säkra att det inte dyker upp flaskhalsar.
            </seg>
          </u>
          <u>
            <seg>
              Här har vi bilden av ekonomin, en svensk ekonomi där det sås
              frön av tillförsikt, en världsekonomi med mörka moln och stor
              oro. Vi räknar med ett budgetunderskott under nästa år på ½ procent
              av bnp. Genomsnittet för Japan, EU och USA ligger på 7 ½ procent.
              Underskottet är alltså 15 gånger större i de stora världsekonomierna.
              När jag tog över som finansminister hade vi en skuld på 45 procent
              av bnp, och vi kom ned till 40 procent. Samtidigt har skulden
              i Europa ökat till 80 procent av bnp. Kontrasten är tydlig: Tillförsikt,
              framtidstro i Sverige, orosmoln i övriga världen.
            </seg>
          </u>
          <u>
            <seg>
              Allra tydligast är kanske detta när vi tittar på arbetsmarknaden.
              Vi befarade en arbetslöshet på strax under 12 procent när det
              såg som värst ut. Nu räknar vi med att komma ned till strax över
              8 procent i år och att den därefter fortsätter att öka. Vi kan
              se att sysselsättningen är på väg tillbaka och att arbetslösheten
              pressas tillbaka. Det är naturligtvis inte tillräckligt, och det
              är inget vi kan vara nöjda med. Det är uppgiften för de kommande
              åren att fortsätta att driva en politik för full sysselsättning
              på område efter område.
            </seg>
          </u>
          <u>
            <seg>
              Men låt oss ändå konstatera att det har gått bättre än vi befarade.
              Det har gått bättre än i andra länder, och det beror på att politiken
              i Sverige har fungerat. Vårt ansvarstagande gjorde att vi kunde
              möta krisen. Att vi förstärkte arbetsmarknadens funktionssätt
              gör att sysselsättningen kommer tidigare och kraftigare än i andra
              länder och vad den har gjort i tidigare lågkonjunkturer.
            </seg>
          </u>
          <u>
            <seg>
              Det kanske allra viktigaste har naturligtvis med sammanhållningen
              och klyftorna att göra. Kriser brukar driva isär ett samhälle.
              Arbetslöshet tär på rättvisa. Nedskärningar som nu väntar i de
              flesta europeiska länder kommer att öka skillnaderna och ställa
              till bekymmer. Motsättningar och social oro har vi sett i praktiskt
              taget de flesta europeiska länder. Så har det inte varit i Norden,
              och så har det inte varit i Sverige. Vi har kunnat sätta in motkrafter.
              Vi har värnat välfärden. Vi har gett 17 miljarder i extra stöd
              till kommunerna för 2010, och 3 miljarder tillkommer. De aktiva
              insatserna har ökat från 85 000 personer till 180 000. Vi har
              tillfört pengar till utbildning och andra åtgärder som ska bidra
              till att samhället håller ihop. Sverige, Danmark och Finland är
              de EU-länder som tycks ta sig igenom den här krisen med minst
              skador på sammanhållningen, och det är det allra viktigaste. Det
              är välfärden, tryggheten och rättvisan som är målen för politiken.
            </seg>
          </u>
          <u>
            <seg>
              Budgetpropositionen för 2011 innehåller naturligtvis inte mer
              än vi kan hålla. Vi lovar inte mer än vi kan leverera. Vi skapar
              inte osäkerhet. Vi tar ansvar för framtiden.
            </seg>
          </u>
          <u>
            <seg>
              Vi har lagt fram ett antal skarpa förslag. När det gäller jobben
              prioriterar vi utbildning. Det är viktigt med mer av yrkesutbildning
              men också av långsiktiga satsningar på mer undervisningstid, fler
              fortbildningsmöjligheter för lärare, mer av betyg och mer av ordning
              i klassrummen.
            </seg>
          </u>
          <u>
            <seg>
              Naturligtvis för vi arbetsmarknadspolitik mer av coacher, mer
              av praktikplatser så att människor hålls kvar på arbetsmarknaden
              och så att sökaktiviteten hålls uppe. När tillväxten och efterfrågan
              kommer ska människor också komma i arbete.
            </seg>
          </u>
          <u>
            <seg>
              Vi tillför också 3 miljarder till kommunsektorn för att hålla
              uppe aktiviteten i ett läge där skatteintäkterna annars hade sinat.
            </seg>
          </u>
          <u>
            <seg>
              Men det är inte bara fråga om jobben. Också välfärden är viktig.
              Det gäller att vi håller ihop Sverige i en tid av ekonomisk kris.
              Därför sänker vi skatten för pensionärerna 7 ½ miljard från den
              1 januari. Det blir 300500 kronor i förstärkning för en pensionär
              med normal inkomst.
            </seg>
          </u>
          <u>
            <seg>
              Inom sjukvården blir det förstärkt vårdgaranti och ökad patientsäkerhet.
              Det är viktiga välfärdssatsningar som får plats i denna budget
              sammantaget 13 miljarder.
            </seg>
          </u>
          <u>
            <seg>
              Det finns på många punkter en betydande enighet i kammaren om
              att det är en väl avvägd politik. Detta är också den politik vi
              bedömer att vi kommer att få stöd för.
            </seg>
          </u>
          <u>
            <seg>
              Blickar vi framåt kan noteras att vi har reformambitioner. Det
              är mycket tydligt att den ekonomiska politiken måste förstärkas.
              Jobbskatteavdrag har vi sagt att vi vill göra, men inte förrän
              vi är tillbaka i överskott, inte förrän vi är säkra på att vi
              har ställt huset i ordning så att vi har resurser och reserver
              nog att möta en kommande lågkonjunktur.
            </seg>
          </u>
          <u>
            <seg>
              Jobbskatteavdrag är den viktigaste åtgärden för att få fler i
              arbete. Det ska löna sig bättre att arbeta. Vi vet att vi kan
              möta flaskhalsar bättre om det lönar sig bättre att arbeta. Rörligheten
              mellan yrken och regioner blir större. Arbetsmarknaden fungerar
              bättre om fler står till arbetsmarknadens förfogande. Lönebildningen
              fungerar bättre, och vi får en större sannolikhet att klara en
              lång period av tillväxt utan inflation.
            </seg>
          </u>
          <u>
            <seg>
              Det har skett stora förändringar i svensk ekonomi. Marginaleffekterna
              har i genomsnitt minskat med nästan 10 procentenheter det senaste
              decenniet. För en låginkomsttagare har genomsnittsskatten i Sverige
              när man, som OECD gör, jämför mellan olika länder gått ned från
              25 till 15 procent under de senaste tio åren. Sverige har i dag
              en låginkomsttagarskatt som ligger på genomsnittet för OECD. Det
              lönar sig bättre att arbeta än det gjorde historiskt.
            </seg>
          </u>
          <u>
            <seg>
              Det här är viktiga åtgärder som lägger bättre grund för en god
              sysselsättningsutveckling framåt. Det är naturligtvis så att en
              arbetslinje där det lönar sig bättre att arbeta också måste kompletteras
              med att det ska bli fler som vill anställa. Därför är det också
              vår reformambition att sänka tjänstemomsen.
            </seg>
          </u>
          <u>
            <seg>
              Vi har ett välfärdssamhälle i Sverige. Det vill vi ha. Men det
              gör också att vi har en stor skattekil. Det drabbar servicesektorn.
              Det leder till att man får färre jobb i servicesektorn än man
              annars skulle få. Då är det viktigt att vi ändrar det. Vi vill
              bevara vår välfärdsstat.
            </seg>
          </u>
          <u>
            <seg>
              Vi kommer också att ha relativt höga skatter i framtiden. Då
              är det viktigt att vi gör insatser, särskilt för servicesektorn,
              och det har vi gjort. Sänkta arbetsgivaravgifter för unga har
              varit en viktig reform. RUT- och ROT-avdrag har varit viktiga
              för att det ska komma jobb på plats i svensk ekonomi. Med tjänstemomsen
              går vi vidare med ytterligare ett steg för att värna att jobben
              ska komma när återhämtningen förstärks i den svenska ekonomin.
            </seg>
          </u>
          <u>
            <seg>
              Det är också viktigt att vi fortsätter att utveckla anställbarheten.
              Vi har en ungdomsarbetslöshet som är alldeles för hög. Det beror
              på att vi har haft för höga trösklar in på arbetsmarknaden. LAS
              och kollektivavtal har gett minimilöner som har dämpat sysselsättningen
              bland unga människor. Yrkesutbildningar har brustit i kvalitet.
              Skatte- och bidragssystem har gjort att drivkraften att arbeta
              har varit för svag.
            </seg>
          </u>
          <u>
            <seg>
              Allt det här vill vi gradvis och successivt förskjuta. Vi ska
              lära oss av andra länder. I Danmark, Österrike och Tyskland har
              man haft påtagligt lägre ungdomsarbetslöshet än i Sverige genom
              att man har satsat på bra yrkesutbildning som utgör en bra brygga
              in på arbetsmarknaden också för unga människor. Därför tror vi
              att vi ska utveckla lärlingsutbildningar. Vi ska införa ett särskilt
              lärlingskontrakt som gör att vi vidgar vägarna in på arbetsmarknaden
              också för unga människor. Det är en viktig reformambition för
              de kommande åren.
            </seg>
          </u>
          <u>
            <seg>
              Vi fick ett starkt mandat från väljarna i riksdagsvalet. Det
              handlar om ansvar, arbete och sammanhållning.
            </seg>
          </u>
          <u>
            <seg>
              Ansvar för svensk ekonomi säkra att vi kan ha tillväxt utan obalanser
              och ta ansvar för ordning och reda i offentliga finanser.
            </seg>
          </u>
          <u>
            <seg>
              Arbete är grundpelaren för vårt mandat. Man kan inte bygga ett
              tryggt välfärdssamhälle om man inte skapar breda vägar in på arbetsmarknaden
              och goda förutsättningar för full sysselsättning.
            </seg>
          </u>
          <u>
            <seg>
              Sammanhållning vi vill ha ett samhälle som präglas av små skillnader
              och som erbjuder god välfärd för alla medborgare. Det är en del
              av det mandat vi har begärt av väljarna.
            </seg>
          </u>
          <u>
            <seg>
              Vi har förutsättningar att få stöd för denna politik. Vi har
              en budgetlag som ger stadga åt den ekonomiska politiken. Det krävs
              en enighet om helheten vid riksdagsbeslut i Sverige.
            </seg>
          </u>
          <u>
            <seg>
              Sedan är det så att vi i vår parlamentariska strategi måste öppna
              för samarbete, i första hand med Miljöpartiet, i andra hand med
              Socialdemokraterna. Men det arbetet måste bygga på vårt grundläggande
              väljarmandat: ansvar, arbete och sammanhållning. Bara genom ansvar,
              arbete och sammanhållning kan vi bygga ett samhälle som präglas
              av just trygghet, välfärd och frihet. Människor har en möjlighet
              att forma sitt liv, men de har också en trygg grund att stå på.
            </seg>
          </u>
          <u>
            <seg>
              Det är så vi vill att Sverige ska se ut när vi reser oss ur krisen.
              Sverige ska stå starkt, men Sverige kan bara stå starkt om vi
              är beredda att ta ansvar för en sund ekonomisk utveckling också
              framgent.
            </seg>
          </u>
          <note type="speaker">
            Anf. 3 THOMAS ÖSTROS (S):
          </note>
          <u>
            <seg>
              Herr talman! Låt mig börja med att gratulera Anders Borg till
              Moderaternas valframgång. Det är den som gör att du i dag kan
              lägga fram budgetpropositionen på riksdagens bord precis som förra
              året. Men mycket är förändrat.
            </seg>
          </u>
          <u>
            <seg>
              Sverige har lämnat den djupaste delen av lågkonjunkturen bakom
              sig. Efter att bnp föll mer än i de flesta andra länder 2009 ökar
              bnp kraftigt i år. Det är välkommet att den rekylen gör att svensk
              ekonomi nu växer starkt.
            </seg>
          </u>
          <u>
            <seg>
              Den globala ekonomiska utvecklingen är ändå mycket osäker. Flera
              europeiska länder bär kostnaden för en ekonomisk kris med spruckna
              tillgångspriser, spruckna fastighetspriser och hög skuldsättning
              som gör att vi inte kan vara helt säkra på den europeiska utvecklingen.
            </seg>
          </u>
          <u>
            <seg>
              Återhämtningen i USA är fortfarande oklar. Asien har kraftigt
              stärkt sin ställning i världsekonomin. Spänningarna ökar mellan
              de länder som har stora handelsöverskott, som Kina, och länder
              med stora underskott i handeln med omvärlden, som USA.
            </seg>
          </u>
          <u>
            <seg>
              Sverige behöver, eftersom vi är ett litet omvärldsberoende land,
              en stark regering och en stark ekonomisk politik.
            </seg>
          </u>
          <u>
            <seg>
              Förra året lämnade finansministern sin budgetproposition som
              en del av en majoritetsregerings politik. I dag styrs Sverige
              av en regering som saknar majoritet i riksdagen. Det är en avgörande
              skillnad.
            </seg>
          </u>
          <u>
            <seg>
              Under de senaste veckorna har borgerligheten hävdat att det är
              oppositionen som ska säkerställa att minoritetsalliansen får igenom
              sin politik. Låt mig därför börja med att vara mycket tydlig.
              Det har alltid varit och kommer alltid att vara regeringsbildarens
              uppgift att få igenom regeringens politik. Regeringen regerar
              och oppositionen opponerar. Så är tanken med vårt parlamentariska
              system.
            </seg>
          </u>
          <u>
            <seg>
              Varken Alliansen eller De rödgröna lyckades få egen majoritet
              i riksdagen. Det gör inte att det är Sverigedemokraterna som är
              vågmästare i riksdagen. Det är inte Sverigedemokraterna som ska
              styra landet. Det är regeringen. Regeringens uppgift är att skapa
              majoritet i riksdagen för sina förslag. Om det är någon som är
              vågmästare så är det statsministern.
            </seg>
          </u>
          <u>
            <seg>
              Vi är tillbaka till det normala i svensk politik en minoritetsregering.
              Jag inser att det är en stor förändring för finansministern som
              inte har behövt tänka i de banorna tidigare, men det är dags nu.
            </seg>
          </u>
          <u>
            <seg>
              Attityden från regeringen har fram till nu präglats av den unika
              situationen att man har varit en del av en majoritetsregering.
              En ansvarsfull minoritetsregering kommer att kräva passivt eller
              aktivt stöd från riksdagen.
            </seg>
          </u>
          <u>
            <seg>
              Det sägs ibland också från regeringsföreträdare att nu ska oppositionen
              avstå från att lägga fram förslag för att regeringen ska kunna
              regera. Så fungerar det heller inte. Vi socialdemokrater kommer
              aldrig att tveka att lägga fram de förslag som vi menar behövs
              för att stärka Sveriges konkurrenskraft och förmåga till omställning,
              rättvisan och välfärden.
            </seg>
          </u>
          <u>
            <seg>
              Budgeten har en särställning, utan tvekan, tack vare vår budgetlag,
              och den lagen har tjänat Sverige mycket väl. Men regeringen lägger
              fram hundratals förslag till riksdagen utöver budgeten. Det är
              nödvändigt för att styra Sverige. Initiativ måste tas och kommer
              att behöva tas på bredden för att Sverige ska klara många svåra
              utmaningar som väntar. En regering som börjar tveka och väntar
              med att lägga fram förslag tar inte ansvar för det som man måste
              ta ansvar för, nämligen Sveriges utveckling.
            </seg>
          </u>
          <u>
            <seg>
              Att regera i minoritet kommer att kräva ödmjukhet och en vilja
              till kompromisser, både hos regeringen och hos oppositionen. Nu
              krävs det en förmåga att skapa möjligheter att styra Sverige.
              Det tror jag att väljarna uppskattar och förväntar sig av oss
              folkvalda politiker.
            </seg>
          </u>
          <u>
            <seg>
              Herr talman! Sverige byggs starkt genom frihandel, öppenhet,
              utbyte med omvärlden och en stark arbetslinje, men inte med slutenhet.
              Vi har i Sverige en unik uppslutning kring öppenheten, mycket
              tack vare att man i Sverige inte står ensam om man blir sjuk eller
              arbetslös. I stället för att föra en politik där människor kastas
              ut i fattigdom har vi byggt broar tillbaka till arbete, med omställningsförsäkringar
              och med utbildning. Jag vill att Sverige bygger vidare på en sådan
              solidarisk modell som underlättar för människor att gå från arbeten
              som försvinner till arbeten som växer fram.
            </seg>
          </u>
          <u>
            <seg>
              Ett sammanhållet Sverige kräver att vi i riksdagen vänder oss
              till hela Sverige. Dela inte upp befolkningen i samhällsbärande!
              Då kommer snart någon att peka ut dem som är samhällstärande vi-och-de.
              Vi har alla ett ansvar för ett framgångsrikt Sverige. Den som
              delar upp Sverige i nyttiga och onyttiga riskerar att så vind
              och skörda storm.
            </seg>
          </u>
          <u>
            <seg>
              De kommande fyra åren kommer vi att behöva ta initiativ i Sveriges
              riksdag för att stärka Sveriges konkurrenskraft och tillväxt och
              samtidigt återskapa förtroendet för att våra trygghetsförsäkringar
              går att lita på. Vi behöver ta initiativ för att stärka entreprenörskapet
              i Sverige samtidigt som vi säkrar finansieringen av vården och
              skolan. Vi behöver ta initiativ för att minska klyftorna och samtidigt
              effektivt bekämpa den långtidsarbetslöshet som nu biter sig fast.
              Det är stora utmaningar.
            </seg>
          </u>
          <u>
            <seg>
              De offentliga finanserna försvagades sammantaget med 100 miljarder
              kronor under den här perioden. Den påfrestningen klarade vi tack
              vare budgetsaneringen under 90-talet, och den svenska erfarenheten
              av att gå från grekiska underskott 1993 till Europas starkaste
              offentliga finanser i mitten av 2000-talet är ett exempel som
              världen nu följer och studerar. Nu är det viktigt att Sverige
              kommer tillbaka till överskott.
            </seg>
          </u>
          <u>
            <seg>
              Tillväxten är stark i Sverige nu, och det är bra för Sverige.
              Men det går inte bra för alla i Sverige. Svårt sjuka plågas av
              ett sjukförsäkringssystem som införts för att sänka skatten, enligt
              regeringen. Statsministern försöker låta påskina att han minsann
              inte har något ansvar för alla dessa enskilda fall som kommer
              upp i sjukförsäkringen. Trots dessa grava missförhållanden i behandling
              av mycket svårt sjuka människor finns inga förslag på reformer
              i regeringens proposition.
            </seg>
          </u>
          <u>
            <seg>
              Sysselsättningsgraden är mycket lägre än för fyra år sedan färre
              ska försörja fler. Socialbidragen ökar i tre fjärdedelar av Sveriges
              kommuner. En av tre är långtidsarbetslös, och långtidsarbetslösheten
              riskerar att bita sig fast.
            </seg>
          </u>
          <u>
            <seg>
              Svante Öberg, som är vice riksbankschef, höll ett tal förra veckan
              där han sade: Bristen på arbetskraft stiger nu snabbare än vad
              arbetslösheten faller. Det tyder på att matchningsproblemen på
              arbetsmarknaden kan bli påtagliga långt innan arbetslösheten har
              kommit ner på en normal nivå.
            </seg>
          </u>
          <u>
            <seg>
              Det betyder i klarspråk höjda räntor, trots att vi har hög arbetslöshet.
              Trots att regeringen i sin budget räknar med 8 procents arbetslöshet
              saknas det reformer för att effektivt pressa ned arbetslösheten.
            </seg>
          </u>
          <u>
            <seg>
              Sverige har inte råd med, i vare sig mänskliga eller ekonomiska
              termer, att arbetsföra människor inte får möjlighet att försörja
              sig själva eller bidra till det gemensamma.
            </seg>
          </u>
          <u>
            <seg>
              Ett centralt reformområde är välfärdens finansiering. Jag menar
              att kommunerna måste få långsiktiga besked och få höjda generella
              permanenta statsbidrag om vi ska kunna trygga välfärden. Det blev
              tusentals som fick lämna välfärden under förra året. Det kanske
              debatten under valrörelsen inte riktigt gav klart besked om, men
              budgetpropositionen visar detta. Även i år minskar antalet sysselsatta
              i vård, skola och omsorg.
            </seg>
          </u>
          <u>
            <seg>
              Men ökade statsbidrag räcker inte. Vi måste få fler i arbete
              för att klara den långsiktiga finansieringen av skola, sjukvård
              och äldreomsorg.
            </seg>
          </u>
          <u>
            <seg>
              Sverige behöver utveckla politiken för konkurrenskraft. Jag menar
              att behovet av en ny skattereform blir alltmer tydligt. Sverige
              behöver en reform som bygger på centrala principer om rättvisa,
              likformighet, breda skattebaser och global konkurrenskraft, en
              skattereform som stimulerar arbete och företagande och som bidrar
              till en grön omställning av vår ekonomi.
            </seg>
          </u>
          <u>
            <seg>
              Sverige behöver satsa mer på entreprenörskap, forskning och innovation.
              Vi behöver en bättre skola. Andelen grundskoleelever som inte
              når behörighetskraven till gymnasiet är den största någonsin.
              Ändå fick 3 000 lärare gå under förra året. Jag menar att vi ska
              sätta utbildning i centrum för den ekonomiska politiken, lyfta
              läraryrkets status, få fler behöriga lärare, minska klasserna
              och öka lärartätheten.
            </seg>
          </u>
          <u>
            <seg>
              Om två veckor kommer vi socialdemokrater tillsammans med Miljöpartiet
              och Vänsterpartiet att presentera vår politik och hur vi hade
              regerat om vi hade vunnit valet. Det är en budget som hade byggt
              hela Sverige starkare.
            </seg>
          </u>
          <u>
            <seg>
              Med den rödgröna budgeten hade det blivit fler lärare, tryggare
              omsorg och kortare köer i vården. Jobben skulle ha blivit fler
              genom investeringar i infrastruktur, bostäder och förbättrade
              villkor för småföretagen. Löntagarnas trygghet skulle öka genom
              att sjukförsäkring och a-kassa förbättras och omställningsmöjligheterna
              förstärkas för vanliga människor. Sverige skulle bli mer konkurrenskraftigt
              genom satsningar på export, forskning och en starkare utbildningslinje.
              Långtidsarbetslösheten hade effektivt bekämpats med omfattande
              insatser för yrkesutbildning och aktiv arbetsmarknadspolitik.
            </seg>
          </u>
          <u>
            <seg>
              Vi socialdemokrater kommer att vara en mycket aktiv opposition
              fram till nästa val. Vi kommer att ta initiativ för att fördjupa
              och utveckla politiken för att bryta utanförskapet, skapa jobb,
              säkra välfärdens långsiktiga finansiering, förbättra resultaten
              i skolan och öka Sveriges konkurrenskraft.
            </seg>
          </u>
          <u>
            <seg>
              Regeringen har att visa hur man ska regera i minoritet. Då behövs
              en annan attityd jämfört med förra mandatperioden. En gnutta ödmjukhet
              och en vilja att söka stöd i riksdagen kommer att behövas om regeringens
              politik ska kunna genomföras.
            </seg>
          </u>
          <note type="speaker">
            Anf. 4 Finansminister ANDERS BORG (M) replik:
          </note>
          <u>
            <seg>
              Herr talman! Låt mig börja med att välkomna det tonläge som Thomas
              Östros slog an i den här debatten. En vilja att söka kompromisser
              måste naturligtvis vara en viktig utgångspunkt för politiken,
              och den måste komma både från regeringen och från oppositionen.
              Sverige är ett land som ska präglas av sammanhållning. Det bygger
              också på att vi vårdar ett politiskt klimat där vi undviker alltför
              hårda konflikter och inser att det också finns saker som förenar.
            </seg>
          </u>
          <u>
            <seg>
              Sedan ska vi inte sticka under stol med att Thomas Östros och
              jag har olika ideologiska utgångspunkter. Men jag vill gärna bidra
              till ett tonläge som gör att vi kan få en konstruktiv diskussion
              och där vi kan söka oss framåt där så visar sig vara nödvändigt.
              Jag ska gärna ge min syn på vad som är nödvändigt för det.
            </seg>
          </u>
          <u>
            <seg>
              Det är två utgångspunkter som från vår sida är oerhört centrala.
              Den första är sammanhållning och ansvar för arbete. Arbetslinjen
              är central för full sysselsättning. Den är särskilt viktig de
              kommande åren. Vill vi undvika att hamna i bristsituationer är
              arbetslinjen den centrala utgångspunkten, att människor står till
              arbetsmarknadens förfogande och aktivt söker arbete. Arbetslinjen
              måste dock alltid bygga på att man tar ansvar för offentliga finanser.
              Vi måste gemensamt i riksdagen ta ansvar för att vi ska komma
              tillbaka till överskott. Sverige är en välfärdsstat, och det betyder
              att innan vi är på väg in i nästa kris måste överskotten vara
              återställda annars klarar vi inte att ta Sverige genom en ansvarsfull
              ekonomisk politik.
            </seg>
          </u>
          <u>
            <seg>
              Låt mig som replik till Thomas Östros påpeka att jag välkomnar
              ett försök till en konstruktiv dialog i riksdagen, och den måste
              bygga på ömsesidiga försök till kompromisser från vår sida och
              från oppositionens sida.
            </seg>
          </u>
          <note type="speaker">
            Anf. 5 THOMAS ÖSTROS (S) replik:
          </note>
          <u>
            <seg>
              Herr talman! Då vill jag ta upp två områden där jag tycker att
              det är helt centralt för regeringen att börja fundera över sin
              politik.
            </seg>
          </u>
          <u>
            <seg>
              Vi har haft en utveckling under de senaste fyra åren där människor
              försäkras ut ur våra försäkringar. Till skillnad från andra länder,
              Amerika exempelvis, där man arbetar hårt för att försäkra människor,
              med grundläggande trygghetsförsäkringar, går Sverige som det enda
              moderna landet i västvärlden, tror jag, fram med utförsäkring
              som sin bärande princip.
            </seg>
          </u>
          <u>
            <seg>
              Är ni beredda att ändra uppfattning i fråga om detta är det mycket
              välkommet i riksdagen. Jag är övertygad om att det går att hitta
              majoriteter i riksdagen för att se till att sjukförsäkringen inte
              blir av den arten att svårt sjuka människor kastas ut i socialbidragsberoende.
            </seg>
          </u>
          <u>
            <seg>
              Vi har sett flera exempel under det senaste halvåret. Det kan
              inte vara någon slump att person efter person som redovisas vara
              svårt sjuk, ibland så svårt sjuk att det är osannolikt att de
              över huvud taget kommer tillbaka till arbete, behandlas oerhört
              hårt. Ändå finns det inga initiativ på det här området i regeringens
              budget.
            </seg>
          </u>
          <u>
            <seg>
              Det är för Sverige en skamfläck att ha ett sjukförsäkringssystem
              som utförsäkrar människor och tvingar dem till fattigdom.
            </seg>
          </u>
          <u>
            <seg>
              Är regeringen beredd att ändra sin politik på det området ska
              vi i oppositionen naturligtvis vara beredda att arbeta med detta.
            </seg>
          </u>
          <u>
            <seg>
              Det andra gäller arbetslöshetsfrågan. Nu lägger ni fram en proposition
              där ni bedömer att vi 2014 är nere i en arbetslöshet som påminner
              om den vi hade 2006. Massarbetslöshet kallade du det då, Anders
              Borg. Och det är det. Det är massarbetslöshet. Samtidigt säger
              vice riksbankschefen att vi är på väg in i ett läge där det är
              brist på yrkesarbetare samtidigt som vi har en mycket hög arbetslöshet.
            </seg>
          </u>
          <u>
            <seg>
              Det är det som vi skördar efter att regeringen misskött arbetsmarknadspolitiken
              och utbildningspolitiken. Men är ni beredda att ändra er där är
              det nu väldigt bråttom att se till att vi inte får bristsituationer
              med därpå följande höga räntor och inflationstendenser.
            </seg>
          </u>
          <u>
            <seg>
              Här har vi två områden. Om regeringen är beredd att omvärdera
              sin politik ska vi naturligtvis diskutera det i riksdagen.
            </seg>
          </u>
          <note type="speaker">
            Anf. 6 Finansminister ANDERS BORG (M) replik:
          </note>
          <u>
            <seg>
              Herr talman! Det är naturligtvis positivt om vi kan se en större
              samsyn kring trygghetssystemen. Låt oss göra en alldeles rimlig
              bild av hur Sverige står sig där. Vi har de högsta sociala utgifterna
              av alla industriländerna. Vi har kanske de mest utbyggda trygghetssystemen,
              åtminstone av de västliga industriländerna.
            </seg>
          </u>
          <u>
            <seg>
              Så ska det vara. Vi ska ha trygghetssystem, men det måste vara
              en avvägning till omställningsförsäkring. Lika självklart som
              att sjuka människor ska ha sjukförsäkring är det att människor
              som har en arbetsförmåga ska ta sig tillbaka till arbetslivet.
              Vi ska inte gå tillbaka till en politik där vi automatiskt utförsäkrar
              människor till evig förtidspension och utanförskap från arbetsmarknaden.
            </seg>
          </u>
          <u>
            <seg>
              Det ska vi naturligtvis fortsätta att diskutera i riksdagen och
              framför allt också i den breda parlamentariska socialförsäkringsutredningen.
            </seg>
          </u>
          <u>
            <seg>
              Detta för mig naturligtvis över till den andra frågeställningen,
              om a-kassan. Kan vi hitta en gemensam grund för att vidga a-kassan
              så att den blir obligatorisk vore det naturligtvis en fördel.
              Det är klart att alla skattebetalare när de drabbas av arbetslöshet
              ska ha tillgång till en bra arbetslöshetsförsäkring. Men det här
              måste ske, i sådana fall, utifrån ett vidmakthållande av arbetslinjen,
              inte en återgång till bidragspolitik.
            </seg>
          </u>
          <note type="speaker">
            Anf. 7 THOMAS ÖSTROS (S) replik:
          </note>
          <u>
            <seg>
              Herr talman! Ett annat område där regeringen måste tänka om handlar
              om välfärden. Ni valde att prioritera sänkt skatt under förra
              året och detta år. Nu får vi facit i regeringens egen budgetproposition.
              Det som vi sade stämde. Det blev en kraftig minskning av antalet
              personer som jobbar med vård, skola och omsorg under 2009, och
              det fortsätter 2010.
            </seg>
          </u>
          <u>
            <seg>
              Den här prioriteringen, att välja sänkt skatt, gjordes i tron
              att det skulle vara sysselsättningsdrivande. Det visar ju sig
              i stället att detta innebar en mycket kraftig minskning av antalet
              anställda i välfärdssektorn.
            </seg>
          </u>
          <u>
            <seg>
              Om det här tonläget från regeringen tyder på att man börjar förstå
              att det nog är väldigt viktigt att bevara förmågan att finansiera
              en stark välfärd kan det diskuteras. Men så ser det inte ut i
              budgetpropositionen, utan det är återigen reformambitioner framför
              allt när det gäller sänkta skatter som redovisas.
            </seg>
          </u>
          <u>
            <seg>
              Jag menar att det är fel väg att gå när vi har fortsatta uppsägningar
              i vården och skolan under 2010, trots den valrörelse vi har haft
              där regeringen bedyrat att så inte är fallet.
            </seg>
          </u>
          <note type="speaker">
            Anf. 8 CARL B HAMILTON (FP) replik:
          </note>
          <u>
            <seg>
              Herr talman! Jag ska inte använda så mycket tid till min fråga.
              Den är rakt på sak:
            </seg>
          </u>
          <u>
            <seg>
              Vilken slutsats av valresultatet drar Thomas Östros beträffande
              den egna ekonomiska politiken?
            </seg>
          </u>
          <note type="speaker">
            Anf. 9 THOMAS ÖSTROS (S) replik:
          </note>
          <u>
            <seg>
              Herr talman! Carl B Hamilton har ju varit socialdemokrat tidigare.
              Vill du vara med i vår valanalys får du väl ansöka om medlemskap
              igen.
            </seg>
          </u>
          <u>
            <seg>
              Jag kommer att ägna min kraft åt att utveckla vår politik, och
              jag är alldeles övertygad om att Sverige behöver en starkare jobbpolitik.
              Jag tror inte att det kommer att vara särskilt framgångsrikt med
              den fortsättning av politiken som nu skisseras i budgetpropositionen.
              Jag tycker inte att det är rimligt att vi alltmer börjar glida
              isär i vårt samhälle. Jag menar vad jag sade. Om man sår vind
              riskerar man att skörda storm. Den aktiva valrörelse som borgerligheten
              har bedrivit har handlat om att försöka skapa ett vi-och-de-samhälle.
              Det är mycket olyckligt för Sverige.
            </seg>
          </u>
          <u>
            <seg>
              Ett framgångsrikt Sverige försöker hålla ihop landet, hela landet
              och alla dess invånare. Ett framgångsrikt Sverige ser till att
              människor får möjlighet att göra rätt för sig och delta i samhällsgemenskapen.
            </seg>
          </u>
          <u>
            <seg>
              Ett framgångsrikt Sverige investerar i konkurrenskraft. Det kommer
              inte att vara möjligt för oss att klara konkurrensen med Asien,
              som har gjort enorma framsteg på världsmarknaden under krisen,
              om vi inte ökar förädlingsvärde och kunskapsinnehåll. Det handlar
              om varor och tjänster som kan konkurrera. Då kan inte den här
              politiken, som siktar på lägre löner och lägre kostnader, vara
              framgångsrik i längden.
            </seg>
          </u>
          <u>
            <seg>
              En framgångsrik politik ser också behovet av att människor kan
              känna trygghet i svåra tider av snabb förändring.
            </seg>
          </u>
          <u>
            <seg>
              Jag tycker att Folkpartiet borde dra en slutsats av sitt valresultat
              och sin valrörelse. Vad hände med det folkparti som kunde skriva
              under på allt detta jag nu sade, som värnade försäkringssystemen,
              som förstod att de också måste omfatta medelinkomsttagarna och
              som värnade välfärden? Det Folkpartiet har glidit undan, och det
              har väljarna noterat. Det Folkpartiet finns inte kvar.
            </seg>
          </u>
          <note type="speaker">
            Anf. 10 CARL B HAMILTON (FP) replik:
          </note>
          <u>
            <seg>
              Herr talman! Jag frågade Thomas Östros vilken slutsats han drog
              för egen del beträffande den egna ekonomiska politiken och fick
              ett långt och väldigt allmänt svar.
            </seg>
          </u>
          <u>
            <seg>
              Ärligt talat, Thomas Östros! Du hade kunnat säga det här långt
              före valet, precis det som du upprepar nu.
            </seg>
          </u>
          <u>
            <seg>
              Det verkar inte som att du är beredd att dra någon slutsats över
              huvud taget av valresultatet. Med tanke på framtiden kan man ju
              säga att det ur vår synpunkt är alldeles utmärkt, om vi bara ska
              köra en repris. Men det vore väl ändå intressant att veta till
              exempel hur du i dag ser på motståndet mot RUT-avdrag och oklarheterna
              med förmögenhetsskatten, fastighetsskatten, kilometerskatten och
              så vidare.
            </seg>
          </u>
          <u>
            <seg>
              Tycker du fortfarande att det var en klok politik att gå till
              val på? Vad är din slutsats om vi tar bara de här fyra skatterna?
            </seg>
          </u>
          <u>
            <seg>
              Det har också sitt intresse, herr talman, med tanke på den parlamentariska
              situationen, om det är så att socialdemokraterna är beredda att
              göra några positionsförflyttningar.
            </seg>
          </u>
          <note type="speaker">
            Anf. 11 THOMAS ÖSTROS (S) replik:
          </note>
          <u>
            <seg>
              Herr talman! Om två veckor kommer vi att lägga fram en budgetmotion
              tillsammans med Vänsterpartiet och Miljöpartiet. Det kommer att
              vara en offensiv budgetmotion kring just de stora samhällsproblemen.
              Det handlar om arbetslösheten, där regeringssidan verkar väldigt
              nöjd med en situation där vi i bästa fall har 6 procents arbetslöshet
              om fyra år, samma nivå som 2006, och fortsatta nedskärningar i
              vården och skolan.
            </seg>
          </u>
          <u>
            <seg>
              Det finns något som för mig är ett väldigt svårt problem att
              lösa. Vad hände med Folkpartiet när det gällde sjukförsäkringsfrågan?
              Vi hade en valrörelse där vi fick se flera exempel på att svårt
              sjuka människor, döende människor, hanterades oerhört brutalt
              på grund av den lagstiftning som Folkpartiet drivit igenom i riksdagen.
              Det fanns ett skarpt motstånd hos minoriteten i riksdagen.
            </seg>
          </u>
          <u>
            <seg>
              Nu är det en minoritetsregering. Nästa gång när ni funderar på
              den typen av mycket hårdhänta metoder bör ni förstå att det finns
              en riksdag där det inte är självklart att ni har en majoritet.
              Den typen av åtgärder får inte stöd av De rödgröna; så bedömer
              jag det. Då får ni söka stöd någon annanstans. Men det är, tycker
              jag, oerhört tråkigt att se ett folkparti som inte sade någonting
              i den viktiga frågan om sjukförsäkringen.
            </seg>
          </u>
          <note type="speaker">
            Anf. 12 ANNIE JOHANSSON (C) replik:
          </note>
          <u>
            <seg>
              Herr talman! Sverige har inte råd att säga nej till jobb, särskilt
              inte jobb och entreprenörskap för unga människor. Socialdemokraterna
              tycks dock vara av en helt annan uppfattning. Ungdomsarbetslöshetssiffrorna
              var i stort sett exakt lika höga 2006 i högkonjunktur när de styrde
              landet som de är nu efter en lågkonjunktur i Sverige 2010.
            </seg>
          </u>
          <u>
            <seg>
              Det är ett strukturellt problem som kräver nya lösningar. 40
              procent av Sveriges unga vill hellre vara företagare än anställda.
              Höga kostnader och osäkerhet kring ekonomin är två av de främsta
              skälen till att endast 4 procent av dem de facto tar steget fullt
              ut en siffra som faktiskt har ökat med nästan 40 procent de senaste
              fyra åren.
            </seg>
          </u>
          <u>
            <seg>
              Trots denna verklighet vill Socialdemokraterna fördubbla egenavgifterna
              för unga människor. Hur kan det få unga människor att vilja och
              våga satsa på sin dröm?
            </seg>
          </u>
          <u>
            <seg>
              Centerpartiet vill bland annat höja mikrolånen hos Almi, införa
              ett månatligt företagarlån, satsa på ungas innovationer och inrätta
              starta-eget-coacher hos Arbetsförmedlingen. Vilka är de socialdemokratiska
              förslagen för att få fler unga entreprenörer?
            </seg>
          </u>
          <u>
            <seg>
              En annan fråga rör de lärlingsplatser som regeringen kommer att
              möjliggöra, såväl under gymnasiet som i arbetslivet. Lärlingskontrakt
              har i länder som Danmark och Holland med liknande system visat
              sig vara oerhört effektiva för att unga ska få in en fot på arbetsmarknaden.
              Alliansregeringen vill därför införa denna anställningsform under
              mandatperioden. Vi får medhåll från LO som har varit utredare
              i frågan och som förstår de möjligheter som detta ger för fler
              unga att faktiskt få ett jobb.
            </seg>
          </u>
          <u>
            <seg>
              Men Socialdemokraterna säger blankt nej till att ge ungdomar
              denna chans med lärlingskontrakt. Varför säger Socialdemokraterna
              nej till unga entreprenörer genom att göra egenavgiften dubbelt
              så hög? Varför säger ni nej till lärlingsanställningar?
            </seg>
          </u>
          <note type="speaker">
            Anf. 13 THOMAS ÖSTROS (S) replik:
          </note>
          <u>
            <seg>
              Herr talman! Jag vill börja med att välkomna Annie Johansson
              till finansutskottet och till framtida debatter. Jag ser mycket
              fram emot mandatperiodens debatter, för det är naturligtvis viktiga
              sådana. Frågan om ungdomar som Annie Johansson tar upp tycker
              jag är en av de viktigaste framtidsfrågorna.
            </seg>
          </u>
          <u>
            <seg>
              Jag menar att där ser man mycket tydligt hur regeringen har använt
              en massa olika verktyg i tron att det kommer att gå att pressa
              ned ungdomsarbetslösheten, men verkligheten har visat något helt
              annat. Det var väldigt olyckligt att man inte hellre valde att
              lyssna till den samlade expertisen som ju varnade regeringen:
              Använd nu inte 10 miljarder kronor för att sänka arbetsgivaravgiften
              för alla företag som redan har ungdomar anställda! Ni kommer att
              få problem med att få pengar över till det som verkligen minskar
              ungdomsarbetslösheten, sade man.
            </seg>
          </u>
          <u>
            <seg>
              Och så blev det ju. Ni lade alla ägg i en korg, tappade den och
              ungdomsarbetslösheten blev bara högre. Vad hade behövts? Jag träffade
              ungdomar under valrörelsen som berättade att de hade gått arbetslösa
              i tolv månader utan att få en enda möjlighet till utbildning,
              praktik, jobb eller till att komplettera det de behövde. Varför?
              Det fanns inte resurser, eftersom pengarna hade gått till de stora
              skattesänkningarna.
            </seg>
          </u>
          <u>
            <seg>
              Vi valde i stället någonting som många av ekonomerna rekommenderar:
              Vi ger en mycket större skattelättnad till dem som anställer en
              arbetslös ungdom. Då får vi in dem i sysselsättning. Man måste
              ta vara på varje krona. Man kan inte vara slösaktig i skattepolitiken.
              Den generella sänkningen fungerade inte. Den bet inte.
            </seg>
          </u>
          <u>
            <seg>
              Jag är väldigt mycket för lärlingsanställningar. När jag var
              utbildningsminister fick vi stöd från riksdagen för lärlingsutbildningar.
              Men den nyvalda regeringen valde att skjuta upp det, och det tog
              lång tid innan ert system kom på plats. Så beter sig ju en majoritetsregering,
              men det är slut på det nu. Man måste försöka hitta system som
              gör att man kan få det att fungera över mandatperioderna, och
              då tror jag att det är helt fel att säga till ungdomarna att de
              ska vara rättslösa på arbetsmarknaden. Det är fel. Lärlingsutbildning
              är jättebra, men även unga måste skyddas av arbetsrätten. De måste
              också ha en grundläggande trygghet på sina arbetsplatser.
            </seg>
          </u>
          <note type="speaker">
            Anf. 14 ANNIE JOHANSSON (C) replik:
          </note>
          <u>
            <seg>
              Herr talman! Tack, Thomas Östros, för välkomnandet! Jag kan konstatera
              att Thomas Östros vare sig svarar på min fråga om egenavgifter
              eller lärlingskontrakt i arbetslivet. Jag tycker att det är beklämmande
              för ett parti som kallar sig för arbetarpartiet att man kan vara
              emot just lärlingsanställningar. Jag undrar vad Socialdemokraterna
              tycker om de lärlingskontrakt som i dag finns inom elektriker-
              och byggbranschen exempelvis för äldre människor.
            </seg>
          </u>
          <u>
            <seg>
              Socialdemokraterna står uppenbarligen också fast vid att det
              ska bli dubbelt så dyrt att anställa unga människor genom att
              man fördubblar arbetsgivaravgiften. Alliansregeringen har redan
              genomfört det som Thomas Östros talar om, nämligen att ta bort
              arbetsgivaravgiften om man anställer en ung människa.
            </seg>
          </u>
          <u>
            <seg>
              Däremot har vi sänkt arbetsgivaravgiften till hälften om man
              har en ung människa anställd, och det tror jag är viktigt. Med
              ert förslag om att fördubbla arbetsgivaravgifterna skulle det
              innebära att det blev ca 35 000 kronor dyrare att ha en ung anställd.
              Det skulle vara ett hårt slag mot kommunsektorn där 135 000 ungdomar
              jobbar eller inom detaljhandeln där det jobbar 130 000 ungdomar.
            </seg>
          </u>
          <u>
            <seg>
              Sverige har som sagt inte råd att säga nej till jobb, och det
              är därför det är så viktigt att satsa på de här sakerna som alliansregeringen
              har gjort och kommer att göra med skola, lärlingsutbildning, lärlingskontrakt
              i arbetslivet och entreprenörskap.
            </seg>
          </u>
          <u>
            <seg>
              Så, Thomas Östros, hur blir det fler jobb om det blir 35 000
              kronor dyrare att ha en ung anställd?
            </seg>
          </u>
          <note type="speaker">
            Anf. 15 THOMAS ÖSTROS (S) replik:
          </note>
          <u>
            <seg>
              Herr talman! Jag kan vända på den repliken. För att ha råd med
              den här typen av skattesänkningar som inte fungerade under den
              förra mandatperioden var det ju så att ni drämde till med en skattehöjning
              på 40 000 kronor för alla småföretag. Det var det de fick i början
              av den förra mandatperioden. Hur blev det fler jobb av det? Det
              var naturligtvis olyckligt, för de hamnade i en svår situation.
              Ni använde pengar från utbildningspolitiken, från arbetsmarknadspolitiken
              och från småföretagen för att göra åtgärder för ungdomar som inte
              fungerade.
            </seg>
          </u>
          <u>
            <seg>
              Var därför beredda att tänka om, för nu har vi fyra års erfarenhet.
              Titta gärna på oppositionens förslag så kommer ni att se att här
              finns konstruktiva idéer om hur man kan få unga i arbete. Jag
              är en varm vän av lärlingsanställningar. Det finns branscher där
              man har lång erfarenhet av detta, men tro inte att rättslöshet
              måste vara kopplat till lärlingsanställningar, att man ska kunna
              säga upp unga människor med inget varsel alls. Så kan vi inte
              ha det. Unga har rätt till jobb men också till trygga jobb.
            </seg>
          </u>
          <u>
            <seg>
              Låt oss ta en diskussion om detta, men då kräver det, tror jag,
              lite omtänkande på den punkten.
            </seg>
          </u>
          <note type="speaker">
            Anf. 16 ANDERS SELLSTRÖM (KD) replik:
          </note>
          <u>
            <seg>
              Herr talman! Intressant och mycket trevligt ska det bli att arbeta
              med dig i finansutskottet, Thomas Östros!
            </seg>
          </u>
          <u>
            <seg>
              Välfärdsmaskineriet nummer ett i vårt land är kommuner och landsting.
              Det är de som står för produktionen av i stort sett all vår välfärd.
              Innevarande år visar prognosen mot ett överskott på 2025 miljarder
              i den här sektorn 2025 miljarder i överskott som man alltså har
              kunnat använda under innevarande år men som nu ligger på hög.
              För 2011 visar överskottet på minst 5 miljarder. Det räknas egentligen
              om varje månad, och nu tillför vi ytterligare 3 miljarder för
              detta.
            </seg>
          </u>
          <u>
            <seg>
              Staten ska vara den som underbalanserar i en lågkonjunktur. Staten
              ska vara välfärdsmaskineriets gummiband. I stort sett det enda
              land som faktiskt inte lånar pengar externt i en lågkonjunktur
              bland alla OECD-länder är Norge, och det har sina speciella skäl.
            </seg>
          </u>
          <u>
            <seg>
              Slutsatsen är att Alliansen i det värsta lågkonjunkturläget sedan
              30-talet har säkrat resurserna till välfärdsmaskineriet. Thomas
              Östros säger att med deras politik skulle än det ena, än det andra
              hända. Jag håller med Carl B Hamilton: Det finns ett litet problem
              med detta, och det är att väljarna inte har röstat fram den politiken.
            </seg>
          </u>
          <u>
            <seg>
              Slutsatsen av er analys, Thomas Östros, borde vara att den politik
              som du har förespråkat före valet i stället borde närma sig Alliansens
              politik för att du därigenom ska kunna närma dig de väljare som
              har röstat på en klok politik.
            </seg>
          </u>
          <note type="speaker">
            Anf. 17 THOMAS ÖSTROS (S) replik:
          </note>
          <u>
            <seg>
              Herr talman! Jag vill hälsa också Anders Sellström välkommen
              till arbetet och kommande debatter. Det ska bli riktigt roligt.
              Jag tycker att det ibland är särskilt roligt att debattera med
              Kristdemokraterna, för ni har ju en lite speciell roll i svensk
              politik.
            </seg>
          </u>
          <u>
            <seg>
              Jag håller med om att jag kan uppleva det som ett problem att
              vi inte fick gehör för vår politik, men det är väl ungefär så
              långt vi är överens i den här diskussionen.
            </seg>
          </u>
          <u>
            <seg>
              Välfärdsmaskineriet fungerar bra. Det är Kristdemokraternas analys
              efter den här valrörelsen, där vi har haft sjukförsäkringsexempel
              som jag ändå tror att de flesta kristdemokratiska sympatisörer
              har mått mycket dåligt av att se. Jag tror inte att de har känt
              att det är ett omtänksamt samhälle där varje människa får det
              stöd och den hjälp man behöver för att komma till sin rätt. Jag
              tror inte att man har känt att det är trygghetssystem som vi alla
              kan känna oss stolta över. Jag undrar vad Anders Sellström tänker
              och gör för reflexioner efter den här reformen som ju har upprört
              så många människor.
            </seg>
          </u>
          <u>
            <seg>
              Är det kristdemokratisk politik? När det gäller att välfärdsmaskineriet
              fungerar bra har vi i budgetpropositionen tydliga exempel på att
              det blev drygt 30 000 färre jobb i kommuner och landsting. Då
              ska man vara noga och säga att det fanns några plusjobb och nystartsjobb.
              Men om man räknar bort dem är det närmare 20 000 färre.
            </seg>
          </u>
          <u>
            <seg>
              Politik är sällan sådan att man får allting utan att man måste
              välja. Om Sellström hade stått i läget att välja mellan en skattesänkning
              på 1520 miljarder eller att behålla personal i äldreomsorgen och
              skolan tycker jag att en rätt och korrekt avvägning hade varit
              att vänta med skattesänkningen och att behålla lärarna och personalen
              i äldreomsorgen. Jag föreställer mig, Anders Sellström, att bra
              många kristdemokrater skulle komma fram till precis samma slutsats.
              Välkommen till finansutskottets debatter, men försök mejsla ut
              vad som är Kristdemokraternas insats efter denna valrörelse i
              de viktiga frågorna om trygghet och välfärd.
            </seg>
          </u>
          <note type="speaker">
            Anf. 18 ANDERS SELLSTRÖM (KD) replik:
          </note>
          <u>
            <seg>
              Herr talman! Det är välfärdsmaskineriets resurser som är säkrade,
              Thomas Östros. Jag kommer från Umeå kommun. Där går kommunen i
              år med överskott på över 300 miljoner. Umeå kommun styrs av Socialdemokraterna.
              Där behåller man pengarna och lägger dem på hög, men skyller resultatet
              på alliansregeringen. Det är mycket märkligt. Man har pengarna,
              man kan genomföra en hel del åtgärder i välfärden på den kommunala
              nivån, men man samlar i ladorna. Det är socialdemokratisk politik,
              och sedan skäller man på alliansregeringen.
            </seg>
          </u>
          <u>
            <seg>
              När det gäller sjukförsäkringssystemet har många som har varit
              lång tid i utanförskap kunnat komma tillbaka till arbete. Det
              händer saker, och människor rehabiliteras. Det finns även problem
              i detta, och jag är den förste att erkänna att vi självklart ska
              se till att rätta till dem. Människor ska inte hamna i problem
              mellan olika system eller hamna mellan stolarna. Men syftet med
              försäkringsreformen är helt rätt, och man är på väg åt rätt håll.
              Men det finns alltid skavanker när man gör stora ändringar.
            </seg>
          </u>
          <u>
            <seg>
              Jag sitter själv i styrelsen i Sveriges Kommuner och Landsting.
              Det är inte 30 000 jobb som har försvunnit i välfärdssektorn som
              Thomas Östros påstår, och det har ni gjort under hela valrörelsen.
              Det sker ständiga förändringar inom kommuner och landsting i detta
              område. Man överför verksamhet från den egna till andra eller
              också bolagiserar man. Där är den stora förändringen, Östros.
              Din analys stämmer inte med den analys som Sveriges Kommuner och
              Landsting har gjort.
            </seg>
          </u>
          <note type="speaker">
            Anf. 19 THOMAS ÖSTROS (S) replik:
          </note>
          <u>
            <seg>
              Herr talman! Jag gör det enkelt för mig och går till budgetpropositionen.
              Den kan man inte anklaga mig för att ha skrivit, även om jag gärna
              hade velat göra det. Där står det tydligt vad som har hänt i kommunsektorn.
              Precis det som jag redovisar redovisas där. Det kommer också från
              Konjunkturinstitutet. Detta val gjorde ni alltså.
            </seg>
          </u>
          <u>
            <seg>
              Nu ser det ut att vara överskott i kommunsektorn i år. Det är
              för att kommunsektorn är försiktig. Den fick kortsiktiga pengar.
              Man använder dessa pengar för att säkra budgeten i år. Nu har
              man överskott. Men redan nästa år och kommande år ser det betydligt
              sämre ut för kommunsektorn. Hade man fått ett långsiktigt besked,
              som till exempel Konjunkturinstitutet krävde, hade det inte blivit
              denna typ av uppsägningar.
            </seg>
          </u>
          <u>
            <seg>
              Sedan säger Anders Sellström att det visst ska ske några förändringar
              i sjukförsäkringssystemet. Men se till att genomföra dem snabbt.
              Varför finns det ingenting i budgetpropositionen om detta? Vi
              har ca 15 000 som utförsäkras i år och lika många nästa år. Människor
              kastas ut ur tryggheten, och Sellström vill fundera på vad som
              behöver göras. Jag tror att det är väldigt bråttom att ta initiativ
              för att återställa tilltron till våra trygghetsförsäkringar. Välfärdsmaskineriet
              fungerar inte så bra som Sellström säger.
            </seg>
          </u>
          <note type="speaker">
            Anf. 20 MIKAELA VALTERSSON (MP):
          </note>
          <u>
            <seg>
              Herr talman! I dag har vi den första större debatten i den nya
              riksdagen. Vi har precis haft ett val i Sverige, och en ny mandatperiod
              ligger framför oss. I valrörelsen har det stått två tydliga politiska
              alternativ mot varandra, vilket är rätt ovanligt i svensk politik.
              Men valresultatet har inte gett ett entydigt besked från det svenska
              folket om Sveriges riktning. Vad som är klart är att varken regeringen
              eller regeringens politik har stöd av en majoritet av svenska
              folket. I stället har vi nu en minoritetsregering som inte har
              stöd av en majoritet av denna kammare.
            </seg>
          </u>
          <u>
            <seg>
              Vi har som ett resultat av 90-talskrisen en ordning här i riksdagen
              som gör att en minoritetsregering kan få igenom sina budgetförslag
              rätt lätt ändå. Det är självklart en styrka för Sverige i ett
              läge som är oklart. Men det fråntar inte regeringen dess ansvar,
              snarare gör det regeringens ansvar än större. Om regeringen väljer
              att i ett sådant läge tvinga igenom en politik som uppenbart inte
              har stöd hos en majoritet i riksdagen och därmed bland svenska
              folket försvåras möjligheterna att nå uppgörelser i andra frågor,
              och det gör Sverige svagare.
            </seg>
          </u>
          <u>
            <seg>
              Det nya läget innebär därför ett stort ansvar för regeringen
              som valt att sitta kvar och regera i minoritet. Den som frivilligt
              sätter sig i en minoritetsregering måste på allvar visa ödmjukhet
              och öppenhet. Då räcker det inte att lägga huvudet på sned och
              prata med allvarlig min.
            </seg>
          </u>
          <u>
            <seg>
              Nu är det inte läge för tvärsäkra ställningstaganden eller låsta
              dörrar, varken här i Riksdagshuset eller ute i landet. Det är
              inte läge för partierna att gräva ned sig i olika skyttegravar.
              Snarare är det läge för omprövning, reflexion och självkritik.
              Regeringspartierna behöver fundera på förändringar av sin politik
              för att öppna upp för bredare samarbete i riksdagen samtidigt
              som vi i det rödgröna samarbetet måste fundera på vad det var
              i vår politik som inte vann gehör hos en majoritet av väljarna.
            </seg>
          </u>
          <u>
            <seg>
              Herr talman! Regeringen måste nu ta ansvar för denna situation.
              Det är på regeringen och på de fyra borgerliga partierna som ansvaret
              ligger för att Sverige kan fortsätta styras och inte drabbas av
              ett parlamentariskt kaos. Men det faller också på regeringen att
              vara självkritisk kring den politik som man har fört.
            </seg>
          </u>
          <u>
            <seg>
              Jag ser tre viktiga punkter där svenska folket har gett tydliga
              signaler om att en förändring är nödvändig.
            </seg>
          </u>
          <u>
            <seg>
              För det första gäller det klimat- och miljöfrågorna som blir
              allt viktigare för väljarna. Det krävs en tydlig signal. Man förväntar
              sig handlingskraft i klimatfrågorna och att miljöproblemen tas
              på största allvar.
            </seg>
          </u>
          <u>
            <seg>
              För det andra visade valrörelsen tydligt att regeringen inte
              har stöd för sin hårdföra linje i sjukförsäkringen.
            </seg>
          </u>
          <u>
            <seg>
              För det tredje har det kommit signaler om att många väljare känt
              att etablerade riksdagspartier inte i tillräcklig utsträckning
              sett deras vardag och den situation som de befinner sig i. Jag
              anser att det nu faller tungt på regeringen att göra en kursändring
              i dessa delar.
            </seg>
          </u>
          <u>
            <seg>
              Herr talman! Det pågår två parallella klimatförändringar i dagens
              Sverige. Runt omkring i världen ökar det extrema vädret i form
              av stormar, torka och stora regnoväder. Häromdagen kom en FN-rapport
              som visar att klimatförändringarna kostade 6 600 miljarder bara
              under 2008, och då talar vi om dollar. Klimatförändringarna är
              i högsta grad en plånboksfråga för hela mänskligheten. Man kan
              bara fråga den fattige bonden i Pakistan vars hus är totalförstört.
            </seg>
          </u>
          <u>
            <seg>
              I december inleder FN sitt nästa klimattoppmöte efter floppen
              i Köpenhamn. I Mexiko ska man samlas för att återigen göra ett
              försök att lösa vår generations största utmaning.
            </seg>
          </u>
          <u>
            <seg>
              Häromdagen försvarade USA:s representant den urvattnade paniklösningen
              från Köpenhamn. Såväl vi politiker som vetenskapssamhället vet
              att om det stannar vid den uppgörelsen har vi i det närmaste gett
              upp klimatfrågan. Nej, nu behöver ambitionsnivån höjas. Den relevanta
              frågan blir därför: Vad tar Sverige med sig i resväskan till Mexiko?
              Om man tittar på regeringsförklaringen som vi hörde i förra veckan,
              dagens budgetproposition och den gångna valrörelsen blir det en
              lätt packning för Anders Borg och Fredrik Reinfeldt. Det blir
              inga höjda klimatskatter, nya motorvägar ska byggas, uteblivna
              satsningar på järnvägsnätet väntas och inga verktyg för energieffektiviseringar
              i bostadssektorn.
            </seg>
          </u>
          <u>
            <seg>
              Medan regeringen endast levererat löften om att inte göra något
              presenterade vi i det rödgröna samarbetet en kraftfull politik
              inför valet. Dessa förslag har inte blivit mindre aktuella i dag.
              Om vi ska klara att ställa om samhället och klara klimatutmaningen
              krävs det en politik som både skapar en hållbar utveckling och
              klarar klimatet och jobben och där vi gör kraftfulla investeringar
              i grön omställning. Vi måste göra vår egen hemläxa i stället för
              att bara exportera ansvaret till världens fattiga länder.
            </seg>
          </u>
          <u>
            <seg>
              Herr talman! Den andra klimatförändringen pågår i det svenska
              sjukförsäkringssystemet, och där har temperaturen sjunkit till
              långt under nollstrecket. Fyrkantiga och kalla principer har fått
              komma före enskilda människor. Man verkar ha infört en sköt-dig-själv-och-skyll-dig-själv-princip.
            </seg>
          </u>
          <u>
            <seg>
              Många saker väljer vi i vårt liv. Vi väljer vem vi ska vara vän
              med. Vi väljer vilken musik vi ska lyssna på och vad vi ska äta
              till middag. Vi väljer till och med vilken skola barnen ska gå
              i eller vilken läkare vi vill besöka. Men ingen av oss väljer
              om vi blir sjuka. Däremot kan vi välja vilket samhälle vi vill
              ha. Vi kan välja om vi låter var och en stå där själva när man
              drabbas av sjukdom. Eller också kan vi välja att bygga ett samhälle
              som håller ihop och där vi tar hand om varandra. Vi väljer om
              vi bryr oss om människor.
            </seg>
          </u>
          <u>
            <seg>
              Den här regeringen har raserat vår sjukförsäkring, ställt sig
              bredvid och sett på när människor drabbas. Vi kan inte kalla det
              för ett modernt välfärdssamhälle om vi samtidigt tillåter att
              människor sparkas ut i otrygghet trots att de har läkarintyg på
              att de är sjuka, trots att vi vet att det drabbar dem som är allra
              sjukast och trots att det drabbar människor som kanske råkat ut
              för en trafikolycka eller för en allvarlig psykisk sjukdom eller
              cancer.
            </seg>
          </u>
          <u>
            <seg>
              Vi måste utgå från människan, inte från systemet. Bakom varje
              siffra i sjukförsäkringen finns människor av kött och blod, människor
              med familj och vänner. Budgetpropositionen inleds med orden: Alla
              som kan arbeta ska också jobba och få ett arbete. Det är väl bra.
              Men har ni inte dragit arbetslinjen lite väl långt när ni anser
              att även de som inte kan arbeta på grund av sjukdom ska arbeta
              även om de ska släpa sig till arbetet?
            </seg>
          </u>
          <u>
            <seg>
              De senaste veckorna har röster hörts från Alliansen om att förändringarna
              kanske inte var de allra mest genomtänkta, men det har inte kommit
              något tydligt besked. Jag tycker att det hade varit på sin plats
              att företrädarna för regeringspartierna i den här debatten i dag
              fortfarande finns den chansen gav ett tydligt besked om att det
              inte blir fler utförsäkringar och om att regeringen nu sätter
              stopp för den omänskliga och förnedrande behandling som så många
              har drabbats av. Det skulle på allvar visa att regeringen är beredd
              till en kursändring nu efter valet. Det är uppenbart att det har
              gått fel i frågan. Men nu finns chansen att sätta stopp för det.
            </seg>
          </u>
          <u>
            <seg>
              Herr talman! Öppna gränser mot omvärlden är en förutsättning
              för en ansvarsfull ekonomisk politik. En öppnare värld där människor
              ges möjlighet att röra sig och söka arbete i andra länder gör
              oss alla rikare. Ökad invandring leder till ökad utrikeshandel
              till exempel. Samhället blir rikare om vi hyvlar bort det skal
              av diskriminering som hindrar människor att få samma chanser till
              jobb och bostad.
            </seg>
          </u>
          <u>
            <seg>
              I takt med att globaliseringen blir alltmer omfattande ökar den
              internationella migrationen. Både historiska och nutida exempel
              visar att migration till och från ett land påverkar det landet
              positivt.
            </seg>
          </u>
          <u>
            <seg>
              Att försvara öppna gränser handlar inte bara om solidaritet utan
              också om ren självbevarelsedrift. Utan en öppen värld blir vi
              alla fattigare.
            </seg>
          </u>
          <u>
            <seg>
              Jag menar att alla människor som bor i Sverige måste få komma
              till sin rätt. Regeringen måste ta på sig uppgiften att hålla
              ihop landet och inte skapa ännu större klyftor. I ett samhälle
              där vi bryr oss om varandra ökar inte klyftorna och människor
              lämnas inte utanför. Alla människor i ett samhälle är en resurs
              oavsett var i världen man råkar vara född.
            </seg>
          </u>
          <u>
            <seg>
              Vi ser det som extra viktigt att det nu görs breda överenskommelser
              kring en politik för mer öppna gränser och en generös flyktingpolitik.
              Vi i Miljöpartiet är beredda att vara med och ta ansvar och skapa
              en bred majoritet i de här frågorna.
            </seg>
          </u>
          <u>
            <seg>
              Herr talman! Miljöpartiet är och har alltid varit ett pragmatiskt
              och resultatinriktat parti. Vårt mål har alltid varit att vara
              med och bidra till att lösa de stora samhällsproblemen. Men vi
              måste göra det med stor förståelse och med en ödmjukhet inför
              människors vardag och den verklighet människor befinner sig i.
            </seg>
          </u>
          <u>
            <seg>
              Under den gångna mandatperioden har vi försökt hålla dörren öppen
              för breda uppgörelser här i riksdagen, bland annat när det gäller
              skolpolitiken och energipolitiken. Regeringen, som då var i majoritet,
              har dock valt att stänga dessa dörrar och har omöjliggjort blocköverskridande
              uppgörelser, något som i dag skulle ha varit en styrka.
            </seg>
          </u>
          <u>
            <seg>
              Herr talman! Vi är beredda att ta ansvar. Vi delar gärna med
              oss av våra idéer. Våra förslag är gratis. Vi kräver ingen copyright
              för dem, utan det är fritt att fildela för den som vill tina upp
              samhällsklimatet eller motverka klimatförändringar.
            </seg>
          </u>
          <u>
            <seg>
              Vi i Miljöpartiet kommer att fortsätta att ta ansvar för Sverige.
              Det rödgröna samarbetet bygger på en politik som vi tror Sverige
              behöver för att klara jobben, klimatet och människors behov av
              trygghet. Vi kommer att fortsätta att driva de frågorna.
            </seg>
          </u>
          <u>
            <seg>
              Nu har vi också sagt att vi är beredda att samarbeta med regeringen
              i migrations- och flyktingpolitiken och att skapa breda överenskommelser
              för att Sverige ska kunna fortsätta att vara ett öppet land. Vår
              hållning kommer att vara fortsatt prövande i förhållande till
              de utmaningar som vi under de närmaste fyra åren står inför. Det
              krävs ett stort ansvar av oss alla!
            </seg>
          </u>
          <note type="speaker">
            Anf. 21 Finansminister ANDERS BORG (M) replik:
          </note>
          <u>
            <seg>
              Herr talman! Sverige står starkt inför framtiden därför att vi
              i Sverige har tagit ansvar. Ska Sverige stå starkt också i framtida
              kriser bygger det på att vi fortsätter att ta ansvar för Sverige.
              När vi söker samförstånd och dialog i riksdagen måste det således
              ske utifrån tydliga utgångspunkter och principer. En av de kanske
              mest centrala är naturligtvis arbetslinjen.
            </seg>
          </u>
          <u>
            <seg>
              Skälet till att vi har klarat krisen bättre än de flesta andra
              länder är att svensk ekonomi har fungerat bättre än tidigare.
              Det är därför som sysselsättningsuppgången har kommit tidigare
              här, och det är därför som arbetslöshetsnedgången är tydligare
              här än i många andra länder. Det betyder att vi sett till valresultat
              och väljarnas dom har fått mandat att fortsätta att utveckla arbetslinjen.
              Det är naturligtvis en utgångspunkt från vår sida.
            </seg>
          </u>
          <u>
            <seg>
              Mikaela Valtersson öppnar här för att på ett pragmatiskt och
              öppet sätt diskutera utifrån valresultatet och vad vi landat i.
              Från vår sida finns det tre utgångspunkter för det.
            </seg>
          </u>
          <u>
            <seg>
              Först gäller det naturligtvis ansvaret för offentliga finanser.
              Man kan diskutera politik bara om man också är beredd att ta ansvar
              för att offentliga finanser ska stå starka i framtiden. Därför
              är den nya budgetordningen en viktig utgångspunkt.
            </seg>
          </u>
          <u>
            <seg>
              Det handlar naturligtvis också om att diskutera hur vi ska utveckla
              vår arbetslinje och hur till exempel sjukförsäkringen ska fungera
              bättre i framtiden inte genom att människor skjuts in i förtidspension.
              Självfallet finns det ofullkomligheter i de reformer som vi genomfört
              och som kan utvecklas och förbättras.
            </seg>
          </u>
          <u>
            <seg>
              Det handlar naturligtvis även om hållbarhet och klimatfrågor.
              Men det får inte bli en ursäkt för att driva isär Sverige så att
              landsbygdsbefolkningen drabbas på ett orimligt sätt.
            </seg>
          </u>
          <u>
            <seg>
              Givetvis välkomnar jag Mikaela Valterssons pragmatiska och öppna
              hållning och ser fram emot att hitta vägar och också frågor där
              vi kan öppna för bredare lösningar.
            </seg>
          </u>
          <note type="speaker">
            Anf. 22 MIKAELA VALTERSSON (MP) replik:
          </note>
          <u>
            <seg>
              Herr talman! Vi i det rödgröna samarbetet visade inför valet
              på en kraftfull jobbpolitik. Till skillnad från regeringens politik
              som byggt på ett recept, på sänkta skatter, ser vi att det behövs
              flera olika saker.
            </seg>
          </u>
          <u>
            <seg>
              Det behövs satsningar på företagande i form av sänkta arbetsgivaravgifter
              och sänkt tjänstemoms. Det behövs stora investeringar där vi gifter
              ihop jobbpolitiken med att ta ett klimatansvar och där vi gör
              investeringar i järnvägsnätet, i bostadssektorn och i förnybar
              energi. Vi behöver stärka kommunsektorn för att skapa jobb i välfärden
              och behöver också satsa stort på utbildning. De sakerna tillsammans
              tror vi är en väldigt ansvarsfull och kraftfull jobbpolitik.
            </seg>
          </u>
          <u>
            <seg>
              Men i dag skulle det ha behövts lite mer av det i regeringens
              politik, inte minst på investeringssidan, när det gäller att ta
              ansvar för en hållbar klimatutveckling. Det är inte så som finansministern
              nyss sade, att en klimatpolitik eller en miljöpolitik är en ursäkt
              för någonting.
            </seg>
          </u>
          <u>
            <seg>
              En offensiv klimatpolitik med höga ambitioner är alldeles nödvändigt.
              Det kostar ännu mer och blir ännu svårare att vänta. Det finns
              nu ett gyllene tillfälle att sätta i gång en offensiv klimatpolitik
              som samtidigt ger jobb, för de här sakerna kan gå hand i hand.
              Den chansen har ni missat.
            </seg>
          </u>
          <u>
            <seg>
              Jag hoppas att ni är beredda att tänka om och att vidta kraftfulla
              åtgärder. Det syns inte i den här budgetpropositionen, men den
              var kanske färdigskriven före den 19 september. Jag hoppas alltså
              att ni kommer tillbaka med ordentliga åtgärder för att ställa
              om Sverige så att det blir mer hållbart.
            </seg>
          </u>
          <note type="speaker">
            Anf. 23 Finansminister ANDERS BORG (M) replik:
          </note>
          <u>
            <seg>
              Herr talman! Naturligtvis ska vi söka samförstånd och utvärdera
              vår politik utifrån väljarnas dom. Väljarnas dom säger att Allians
              för Sverige sammantaget fick ett starkt stöd för sin arbetslinje.
              Vi fick ett ökat stöd och har ett av de starkare stöd som regeringar
              haft under de senaste decennierna. Men vi är en minoritetsregering,
              och vi regerar med insikt om att vi är en minoritetsregering.
            </seg>
          </u>
          <u>
            <seg>
              Vi måste också titta på verkligheten. Den arbetslinje som vi
              har drivit visar sig nu ge en stark sysselsättningsökning starkare
              än sysselsättningsökningen i praktiskt taget något annat land.
              I Sverige ser vi en arbetslöshet som minskar medan arbetslösheten
              i andra länder fortsätter att öka.
            </seg>
          </u>
          <u>
            <seg>
              Naturligtvis ska vi ompröva och förnya, men det måste ske med
              utgångspunkt i arbetslinjen och i ansvaret för ekonomisk politik.
            </seg>
          </u>
          <u>
            <seg>
              Det är viktigt med hållbarhet. Jag vill verkligen undvika missförstånd
              här. Vad jag sade var att vi gärna utvecklar diskussionerna om
              hållbarhet. Men det måste ske utifrån att vi inte ger vika i fråga
              om sammanhållningen och att det inte är en politik som drabbar
              landsbygdsbefolkningen eller jobben.
            </seg>
          </u>
          <note type="speaker">
            Anf. 24 MIKAELA VALTERSSON (MP) replik:
          </note>
          <u>
            <seg>
              Herr talman! Jag tror att det är tvärtom. Om vi satsar ordentligt
              på en klimatomställning och satsar på att bygga ut den förnybara
              energin och på stora investeringar i hållbara transporter och
              i bostadssektorn är det inte ett problem när det gäller detta
              med att Sverige dras isär. Tvärtom är det ett sätt att skapa jobb,
              att hålla samman och att ge möjligheter också på landsbygden.
              Det är vad som behövs framöver.
            </seg>
          </u>
          <u>
            <seg>
              Vidare hoppas jag att ni i andan av omprövning av er politik
              en riktigt ordentlig vända till tänker på sjukförsäkringen. Ni
              har gett signaler om att det kanske behövs en förändring. Nu har
              ni en chans till det. Från Miljöpartiets sida är vi väldigt gärna
              med och skapar en majoritet i Sveriges riksdag för en förbättrad
              sjukförsäkring. Men då måste det allra viktigaste göras först,
              nämligen att stoppa utförsäkringarna.
            </seg>
          </u>
          <note type="speaker">
            Anf. 25 CARL B HAMILTON (FP) replik:
          </note>
          <u>
            <seg>
              Herr talman! Både Mikaela Valtersson och Thomas Östros talade
              som om regeringen inte var beredd att ta ansvar för att driva
              en minoritetsregering i riksdagen och vinna majoritet för detta.
              Självklart är det så. Det är inte oppositionens ansvar, utan det
              är regeringens ansvar.
            </seg>
          </u>
          <u>
            <seg>
              Thomas Östros påpekade också att Sverigedemokraterna inte är
              vågmästare. Det är helt riktigt. Vi har fyra oppositionspartier.
              Vi har sagt att vi är beredda att göra upp med i första hand två
              av dessa, och av dessa två gör vi i första hand upp med Miljöpartiet.
            </seg>
          </u>
          <u>
            <seg>
              Om man ska vara realistisk är det naturligtvis så att Socialdemokraterna
              har gjort ett katastrofval. Det är ingen hemlighet att de under
              de närmaste åren rimligtvis kommer att göra en genomgripande omprövning.
              Den måste också rimligtvis ske utan taktiska sidoblickar på hur
              mycket Miljöpartiet tål eller vad Vänsterpartiet vill.
            </seg>
          </u>
          <u>
            <seg>
              Då kommer man till att det parti på oppositionssidan som haft
              framgång och i nuvarande situation så att säga är starka är Miljöpartiet.
              Mikaela Valtersson talar också om pragmatism och omprövningar.
              Min fråga till Mikaela Valtersson är alltså hur ni i Miljöpartiet
              ser på det framtida rödgröna samarbetet.
            </seg>
          </u>
          <u>
            <seg>
              Är det er vision eller önskan att detta ska fortsätta, eller
              är ni beredda att på egen hand ta ansvar för Sverige i samarbete
              med regeringen och bilda majoriteter? Det är naturligtvis ur regeringens
              synpunkt självklart att detta är mycket lättare att uppnå utan
              till exempel Vänsterpartiet, och kanske utan Socialdemokraterna.
              Vad är er syn på framtiden? Jag talar inte om hösten utan om hela
              mandatperioden. Hur ser ni på ert samarbete i det rödgröna blocket?
              Hur eftersträvansvärt är det?
            </seg>
          </u>
          <note type="speaker">
            Anf. 26 MIKAELA VALTERSSON (MP) replik:
          </note>
          <u>
            <seg>
              Herr talman! Jag tror att alla partier behöver tid för eftertanke,
              utvärdering och till viss del kanske omprövning av delar av politiken
              efter ett val. Vi är väldigt glada över att Miljöpartiet haft
              stora framgångar. Vi har gjort vårt bästa val och är i dag riksdagens
              tredje största parti, men även vi behöver göra detta. Man behöver
              fundera över ett valresultat och analysera det ordentligt. Jag
              tror att även Folkpartiet skulle behöva ta sig den tiden. Fundera
              över er politik, hur det gick i valet och vad det finns för skäl
              till omprövningar!
            </seg>
          </u>
          <u>
            <seg>
              Vi har sagt att vi är beredda att vara med och skapa majoriteter
              inte minst i migrationspolitiken och delar av integrationspolitiken
              och flyktingpolitiken. Vi har ett rödgrönt samarbete i dag, och
              för oss är det alldeles naturligt att vi fortsätter det nu. Vi
              lägger fram en gemensam rödgrön budget med den politik vi har
              gått till val på. Det är den politik som en väldigt stor del av
              Sveriges väljare har röstat på, och vi har ett ansvar att föra
              den vidare. Allting har inte ändrats på bara tre veckor.
            </seg>
          </u>
          <u>
            <seg>
              Sedan får vi fortsätta att fundera framöver hur vi gör, men jag
              tror att varje parti behöver egen tid för att utveckla sin egen
              politik och analysera valresultatet.
            </seg>
          </u>
          <note type="speaker">
            Anf. 27 ANNIE JOHANSSON (C) replik:
          </note>
          <u>
            <seg>
              Herr talman! Miljöpartiet har, liksom Centerpartiet, ett stort
              engagemang i klimat- och miljöfrågor. Det är dock inte bara prat
              som räknas i slutändan, utan också resultat.
            </seg>
          </u>
          <u>
            <seg>
              Centerpartiet och alliansregeringen har under de gångna fyra
              åren levererat och varit offensiva. Regeringen har satt ett klimatmål
              på 40 procent till 2020. Det uppfylls till fullo av den klimat-
              och energiproposition som har lagts fram och klubbats igenom i
              riksdagen. Miljöpartiets och De rödgrönas klimatpolitik saknar
              däremot täckning för att uppnå de löften som utställs.
            </seg>
          </u>
          <u>
            <seg>
              Regeringen utökade förra mandatperioden miljöbudgeten från 15
              miljarder till 20 miljarder. 370 miljoner satsades på biogas,
              och 220 miljoner satsades på solceller. 875 miljoner satsades
              på andra generationens drivmedel. Bioenergin gick om oljan som
              största energikälla i Sverige. Vi fick tre gånger mer biogas och
              dubbelt så många tankställen som år 2006. Vindkraftseffekten har
              ökat med 50 procent bara under förra året, och de närmaste tio
              åren tiodubblar regeringen utbyggnaden av vindkraft.
            </seg>
          </u>
          <u>
            <seg>
              Förra året minskade för första gången klimatutsläppen från transportsektorn.
              Det är ett historiskt trendbrott. Antalet miljöbilar har ökat
              från 23 000 till 330 000 tack vare miljöbilspremien. Nästa år
              införs en förstärkt miljöbilspremie om 40 000 kronor till bilar
              som släpper ut mindre än 50 gram koldioxid per kilometer. Miljöpartiets
              och De rödgrönas strategi är i stället att satsa 25 miljoner på
              ett mekbidrag för att efterkonvertera gamla bilar.
            </seg>
          </u>
          <u>
            <seg>
              Centerpartiet försökte upprepade gånger under valrörelsen få
              svar på frågan vilka åtgärder Miljöpartiet vill vidta för att
              uppnå dessa vidlyftiga mål och visioner och vad notan blir till
              företagare och skattebetalare. Vi fick aldrig något svar då. Kanske
              kan vi få det i dag.
            </seg>
          </u>
          <note type="speaker">
            Anf. 28 MIKAELA VALTERSSON (MP) replik:
          </note>
          <u>
            <seg>
              Herr talman! Om man tittar i den budgetproposition som ni från
              Alliansens sida har lagt fram i dag ser man att sanningen är att
              ni återigen minskar på miljöområdet. Under kommande mandatperiod
              minskar ni med 1 miljard på miljöområdet. Trenden har varit att
              ni har minskat kontinuerligt just på delområdet biologisk mångfald
              under mandatperioden.
            </seg>
          </u>
          <u>
            <seg>
              Ni tar gärna åt er av och hänvisar till åtgärder som har gjorts
              tidigare vad gäller till exempel omställningen i fordonsparken
              eller åtgärder i klimatpolitiken som ni tänker er att man kan
              göra i andra länder. Men vad är det egentligen ni ska göra från
              nu och framåt? Den enda åtgärd jag kan se som ni har pratat om
              är en supermiljöbilspremie som har minimal effekt när det gäller
              att få ned utsläppen i Sverige. Vad är det mer för åtgärder ni
              har från nu och framåt? Det är nämligen ni som sitter i regering
              nu. Ni sitter i och för sig i minoritet, men det är ni som sitter
              i regering och måste ta ett ansvar.
            </seg>
          </u>
          <u>
            <seg>
              Ni har från Alliansens sida drivit oppositionspolitik på oppositionen
              under det senaste året, men jag tror att det nu är dags att byta
              fot. Nu är det en ny mandatperiod. Ni har valt att sitta i minoritet.
              Det krävs ett ansvar och att det är ni själva som tar ansvar för
              denna situation och redovisar vad ni vill göra. På klimatområdet
              är det väldigt tomt på åtgärder från och med nu. Vad kan ni försöka
              påverka internationellt inför nästa klimattoppmöte i Mexiko?
            </seg>
          </u>
          <note type="speaker">
            Anf. 29 ANNIE JOHANSSON (C) replik:
          </note>
          <u>
            <seg>
              Herr talman! Jag konstaterar att Mikaela Valtersson väljer att
              bortse från min tidigare replik där jag faktiskt räknade upp väldigt
              många insatser som har genomförts och som också nått resultat
              i Sverige under den gångna mandatperioden.
            </seg>
          </u>
          <u>
            <seg>
              I den budgetproposition som i dag läggs fram finns fler insatser
              som regeringen gör. Bland annat finns där ytterligare en havsmiljömiljard,
              ytterligare insatser för solceller och solvärme, en supermiljöbilspremie,
              en kemikaliestrategi, en miljöteknikstrategi, satsningar på klimatinvesteringar
              i andra länder och liknande satsningar. Vi markerar också att
              det är viktigt med ett internationellt klimatavtal där Sverige
              ska vara offensivt och drivande.
            </seg>
          </u>
          <u>
            <seg>
              Det som är intressant är dock att vi vet att Miljöpartiets politik
              när det gäller miljö och klimat försvårar för hela Sverige att
              leva. Införandet av kilometerskatten är en tydlig straffskatt.
              Hur skapas det företagsamhet, jobb och förutsättningar att verka
              i hela Sverige om ni ska straffskatta svenska åkerier inom detaljhandeln,
              skogsnäringen och byggbranschen med 14 kronor för varje mil de
              kör?
            </seg>
          </u>
          <note type="speaker">
            Anf. 30 MIKAELA VALTERSSON (MP) replik:
          </note>
          <u>
            <seg>
              Herr talman! Det är alldeles tydligt att det behövs en mix även
              i klimatpolitiken. Man behöver använda sig av ekonomiska styrmedel.
              Man behöver använda sig av de recept som all forskning visar är
              verkningsfulla, till exempel koldioxidskatten. Där säger ni att
              det inte behövs något mer och lutar er tillbaka.
            </seg>
          </u>
          <u>
            <seg>
              Man behöver ge stöd både till satsningar på förnybar energi och
              till omställning av fordonsparken. Då räcker det inte med en så
              liten åtgärd som en supermiljöbilspremie, utan man behöver satsa
              både på att få fram de förnybara bränslena det är därför vi har
              stora satsningar på utbyggd biogas över hela landet och på att
              konvertera befintliga bensinbilar till bättre bränslen. Vi behöver
              också satsa på att få fram teknik och nya lösningar.
            </seg>
          </u>
          <u>
            <seg>
              Vi har flera ben i detta. Ni har en supermiljöbilspremie och
              låter helt bli att använda er av ekonomiska styrmedel. Det är
              den stora bristen i Alliansens miljöpolitik.
            </seg>
          </u>
          <note type="speaker">
            Anf. 31 CARL B HAMILTON (FP):
          </note>
          <u>
            <seg>
              Herr talman! Väljarna har röstat fram ett nytt parti i riksdagen,
              så jag tänkte använda mina fem minuter i denna ekonomiska debatt
              till att tala om ekonomiska aspekter av invandring. Jag vill understryka
              att invandrare är enskilda individer med mycket olika bakgrund
              och öden, och därför är generaliseringar ofrånkomligen vanskliga.
            </seg>
          </u>
          <u>
            <seg>
              Det är uppenbart att många tror att ökad invandring sänker lönerna,
              ökar arbetslösheten och försämrar de offentliga finanserna.
            </seg>
          </u>
          <u>
            <seg>
              Är det sant? Finns det belägg för detta?
            </seg>
          </u>
          <u>
            <seg>
              Mycket av oron när det gäller invandring, löner och arbetslöshet
              baseras på en oriktig uppfattning om hur ekonomin i verkligheten
              fungerar. En vanlig felsyn är att antalet jobb i ekonomin är givet
              eller konstant, men så är det inte. Ett ökat utbud av arbetskraft,
              till exempel på grund av invandring, leder normalt även till en
              ökad efterfrågan på arbetskraft. Till exempel har länder med en
              växande befolkning inte högre arbetslöshet än länder med en stagnerande
              befolkningsutveckling. Länder med en stor andel invandrare har
              inte en större andel arbetslösa än länder med få invandrare.
            </seg>
          </u>
          <u>
            <seg>
              Att invandrare söker sig till specifika yrken kan dock leda till
              att lönerna sjunker i dessa specifika yrken men medför samtidigt
              att efterfrågan på arbetskraft ökar och att löner ökar i andra
              yrken, nämligen i dem som kompletterar och stöder produktionen
              som drivs fram av invandrarnas sysselsättning och efterfrågan.
              Exempelvis har vi många invandrare i restaurangbranschen, städföretag
              och byggsektor, vilket kan pressa lönerna och öka antalet jobb
              i dessa branscher men också öka lönerna och antalet jobb hos dem
              som tillhandahåller insatsvaror och kompletterande tjänster till
              dessa branscher.
            </seg>
          </u>
          <u>
            <seg>
              Invandrare använder sin inkomst, precis som alla andra. Den spenderas
              på ökad efterfrågan på varor och tjänster, till exempel i detaljhandel,
              privat service, bostäder och byggande. Även efterfrågan på arbetskraft
              i kommunal service ökar. Den ökade efterfrågan som drivs av invandrarnas
              inkomster leder alltså till en ökad efterfrågan på arbetsinsatser
              och därmed till fler jobb i ekonomin.
            </seg>
          </u>
          <u>
            <seg>
              Det har gjorts många studier i många länder och från många tidsperioder
              i vilka man har undersökt effekterna på lönerna hos de infödda
              av ökad invandring. Resultaten är genomgående att effekterna är
              obefintliga eller mycket små. Det finns inga entydiga resultat
              som säger att lönerna skulle påverkas vare sig positivt eller
              negativt av invandring.
            </seg>
          </u>
          <u>
            <seg>
              Det finns dock signifikanta resultat för vissa i befolkningen.
              De som kan drabbas av sämre löneutveckling är de som har väldigt
              lika egenskaper med invandrare utifrån. Det är därför faktiskt
              främst tidigare kommande invandrare från samma ursprungsländer
              vars löner möjligen påverkas men inte de infödda.
            </seg>
          </u>
          <u>
            <seg>
              Arbetslösheten då? Jo, om det finns någon konjunktureffekt är
              det att invandrare kortsiktigt fungerar som en buffert för den
              infödda arbetskraften mot lågkonjunkturens genomslag på arbetsmarknaden,
              det vill säga att mer utsatta invandrare skyddar de infödda mot
              högre arbetslöshet.
            </seg>
          </u>
          <u>
            <seg>
              Den långsiktiga arbetslösheten då? En regering kan kortsiktigt
              driva ned arbetslösheten genom en expansiv politik som ökar efterfrågan,
              men dess värre driver en sådan politik upp inflationen i en hög
              och skenande takt, liksom statsskulden. Eftersom vi här i landet,
              liksom i andra välskötta länder, har bestämt oss för att inte
              acceptera en skenande inflation och statsskuld bestäms arbetslösheten
              därför av långsiktiga faktorer, som arbetsmarknadens funktionssätt.
              Fungerar den och är arbetsmarknaden flexibel skapar invandring
              inte arbetslöshet. Då närmar vi oss invandringens ekonomiska kärnfråga:
              Hur ändrar vi arbetsmarknadens funktionssätt så att fler invandrare
              får jobb snabbare efter ankomsten?
            </seg>
          </u>
          <u>
            <seg>
              På den punkten krävs flera fortsatta integrationsreformer och
              nytänkande. Jag skulle vilja ta upp specifikt en som är kontroversiell.
              Om det till exempel är så, vilket forskningen menar att det är,
              att svensk arbetsrätt försvårar för invandrare att komma in på
              arbetsmarknaden krävs det att arbetsrätten ändras för att integrationen
              ska underlättas och förbättras. Jag vill här erinra om statsministerns
              ord i regeringsförklaringen: Lika sant som att vi i Sverige har
              brister i systemen för invandrares etablering, lika sant är att
              det är dåligt fungerande system och strukturer som skapar problemen
              inte de människor som kommit hit.
            </seg>
          </u>
          <u>
            <seg>
              Detta innebär att arbetsrätten, som definitivt är en del av systemet
              för invandrares etablering, bör ändras så att invandrare lättare
              kan få jobb. Mot sådana förändringar står i dag tyvärr en järntriangel
              bestående av moderater, socialdemokrater och fackföreningsrörelser.
              Alla dessa måste ställa sig frågan i denna viktiga situation:
              Vad är viktigast en oförändrad arbetsrätt eller en bättre integration
              av invandrare?
            </seg>
          </u>
          <note type="speaker">
            Anf. 32 ULLA ANDERSSON (V) replik:
          </note>
          <u>
            <seg>
              Herr talman! Regeringen har sparat ungefär 20 miljarder på sjukförsäkringen.
              Enligt Husmark Pehrsson var ett av skälen till besparingarna att
              man ville finansiera en del av skattesänkningarna.
            </seg>
          </u>
          <u>
            <seg>
              Vi kan se att ni de närmaste åren förväntas spara ytterligare
              17 miljarder på sjukförsäkringen. Vid årsskiftet utförsäkras ungefär
              15 000 människor. En majoritet av dem är kvinnor. Det är inte
              förvånande eftersom många kvinnor har betalat ett högt pris i
              spåren av budgetsaneringen i allt större barngrupper i förskolan,
              i allt ökade klasstorlekar i skolan och på fritidshemmen, i stressiga
              arbeten i hemtjänsten och så vidare. Vi ser och vi möter allihop
              sådana människor och får ta del av deras livshistorier om hur
              det nu känns att bli utförsäkrad och hur ekonomin sätts i gungning.
              Det är historier som det gör ont enbart att lyssna på.
            </seg>
          </u>
          <u>
            <seg>
              Det här har era regler orsakat, Carl B Hamilton, och Folkpartiet
              är väldigt tyst. Det är era regler som orsakar oerhört mycket
              lidande och får oerhört stora konsekvenser i många människors
              liv, människor som skulle behöva koncentrera sig på att bli friska
              och inte behöva oroa sig för sin ekonomi.
            </seg>
          </u>
          <u>
            <seg>
              I stället för att ändra på regelverken anställer regeringen en
              spinndoktor, det vill säga en person som ska få oss alla som tycker
              att det är omänskligt och cyniskt att sparka på sjuka människor
              att inse att det är vi som har fel. Men, Carl B Hamilton, det
              är ni som har fel. Det är ni som för en cynisk politik. Det är
              ni som sparkar på sjuka människor. Varför, Carl B Hamilton, är
              Folkpartiet med och anställer en spinndoktor i stället för att
              ändra på reglerna i sjukförsäkringen?
            </seg>
          </u>
          <note type="speaker">
            Anf. 33 TALMANNEN:
          </note>
          <u>
            <seg>
              Jag vill påminna om att replikerna ska avse anförandet och ingenting
              annat.
            </seg>
          </u>
          <note type="speaker">
            Anf. 34 CARL B HAMILTON (FP) replik:
          </note>
          <u>
            <seg>
              Herr talman! Nu är det väl statsministern som anställer sin personal
              och inte Folkpartiet.
            </seg>
          </u>
          <u>
            <seg>
              Två saker: Beträffande de fall som har kommit upp och som kom
              upp i valrörelsens slutskede är det fullständigt klart att det
              är oacceptabelt att personer som är sjuka inte skulle få vara
              sjukskrivna eller, i värsta fall, förtidspensioneras. Men syftet
              och strävan ska naturligtvis vara att få tillbaka människor till
              arbetsmarknaden i så stor utsträckning som det bara är möjligt.
              Det är helt oacceptabelt att personer skulle bli utförsäkrade
              som egentligen är sjuka och inte är arbetsföra. Det är det ena.
            </seg>
          </u>
          <u>
            <seg>
              Det mer långsiktiga är att vi har ändrat politiken från att,
              om jag minns rätt, 140 personer per dag kom bort från arbetsmarknaden
              tidigare till att man nu har ett inflöde av människor tillbaka.
              Man kan säga att det är för få, bara är en tredjedel, men det
              är ändå den viktiga omläggningen av politiken. Människor återbördas
              till arbetsmarknaden, och det är det långsiktiga syftet.
            </seg>
          </u>
          <u>
            <seg>
              Det har inte varit bra det kan jag hålla med om i ett antal fall.
              Det måste rättas till, och det kommer att rättas till. Vi hade
              sjukförsäkringsministern här alldeles nyss; han kan framöver säkert
              svara på frågor om hur detta kommer att ske.
            </seg>
          </u>
          <note type="speaker">
            Anf. 35 ULLA ANDERSSON (V) replik:
          </note>
          <u>
            <seg>
              Herr talman! I fråga om de 140 per dag som Carl B Hamilton hänvisar
              till handlar det om en form av mytbildning. I dessa 140 per dag
              ingick väldigt många människor som arbetade och som var deltidssjukskrivna
              eller tillfälligt sjukskrivna. Vi kan börja med att krossa den
              myten.
            </seg>
          </u>
          <u>
            <seg>
              Jag anser, Carl B Hamilton, att Folkpartiet är en del av regeringen
              och också har ansvar för den budget som läggs fram. Därmed hade
              ni kunnat påverka de regelförslag som finns i sjukförsäkringen.
              Nu har ni lojt lämnat över det till Moderaterna och tydligen anammat
              människosynen att sjuka människor ska utsättas för era regelverk
              på det här sättet. Det är väldigt många människor under väldigt
              lång tid har försökt slå larm, men ni gör ingenting för att åtgärda
              det.
            </seg>
          </u>
          <u>
            <seg>
              Jag tycker att det är rätt cyniskt att anställa en spinndoktor.
              Jag tycker att regeringen egentligen borde söka upp en doktor
              för att se om det finns någonting av medmänsklighet kvar i era
              kroppar.
            </seg>
          </u>
          <note type="speaker">
            Anf. 36 CARL B HAMILTON (FP) replik:
          </note>
          <u>
            <seg>
              Herr talman! Ulla Andersson lyssnade inte på vad jag sade. Alltså
              vi gör någonting. Som jag tror att Anders Borg redan nämnt vidtas
              åtgärder. Utredningar tillsätts och frågan bereds fortsättningsvis
              om de här fallen och den typen av fall, just för att sådana fall
              inte ska upprepas och komma till stånd i fortsättningen. Det är
              det ena. Vad spinndoktorn har med den frågan att göra övergår
              mitt förstånd. Jag är ju bara en enkel professor så jag förstår
              inte det.
            </seg>
          </u>
          <u>
            <seg>
              När det gäller den andra frågan, den mer långsiktiga inriktningen
              av politiken, tycker jag att det är otroligt viktigt att den här
              regeringen har brutit politiken att allt fler människor ska utförsäkras,
              som det har varit under lång tid under socialdemokratiska regeringar
              med stöd av Vänsterpartiet och Miljöpartiet.
            </seg>
          </u>
          <note type="speaker">
            Anf. 37 ANNIE JOHANSSON (C):
          </note>
          <u>
            <seg>
              Herr talman! Blickar vi ut en morgon ser vi människor lämna sina
              barn på dagis, nyttja kollektivtrafiken på väg till jobbet eller
              ungdomar som cyklar på någon av landets alla vägar. En del kanske
              avslutar dagen med ett besök hos farmor på äldreboendet, och några
              har behov av att få hjälp och stöttning genom ett tryggt skyddsnät.
              Tack vare skatteintäkter från människor som arbetar och driver
              företag runt om i Sverige kan vi dagligen nyttja många olika välfärdstjänster.
            </seg>
          </u>
          <u>
            <seg>
              För en gemensamt finansierad välfärd, en skola med hög kvalitet,
              en tillgänglig vård, en förstklassig omsorg och ett finmaskigt
              skyddsnät krävs en god och stabil ekonomisk utveckling, att alla
              som vill och kan har möjligheten att jobba och att fler företag
              startas och vågar anställa. Morgondagens välfärd kräver jobb och
              företagsamhet i hela landet.
            </seg>
          </u>
          <u>
            <seg>
              Den gångna mandatperioden innebar utmaningar av sällan skådat
              slag, med en global finanskris och den djupaste ekonomiska nedgången
              på 80 år. Genom att alliansregeringen byggt upp buffertar och
              varit sparsam med skattebetalarnas pengar har vi kunnat föra en
              aktiv krispolitik och stimulera efterfrågan i svensk ekonomi under
              lågkonjunkturen. Det har vi bland annat gjort genom skattesänkningar,
              såväl till löntagare som till pensionärer, och genom att kommunsektorn
              tillförts 38 miljarder kronor ett rekordbelopp. Nästa år skjuter
              vi till ytterligare 8 miljarder, varav 5 miljarder i permanent
              nivåhöjning, för att värna kvaliteten i välfärden och förhindra
              uppsägningar.
            </seg>
          </u>
          <u>
            <seg>
              Regeringens förda politik har gett resultat. Återhämtningen på
              arbetsmarknaden har varit historiskt snabb, och sysselsättningen
              har trots den ekonomiska krisen ökat med mer än 100 000 personer
              sedan 2006. Sverige har de starkaste finanserna i hela EU. Detta
              ger oss ett mycket bättre utgångsläge än vad många av våra europeiska
              grannar har, som tvingats skära i välfärden och höja skatterna
              för att få bukt med stora underskott och statsskulder.
            </seg>
          </u>
          <u>
            <seg>
              Herr talman! Centerpartiet är Alliansens gröna och företagsamma
              röst. Och jag är glad att kunna säga att många av våra hjärtefrågor
              återfinns i den budgetproposition som läggs fram i dag, såväl
              reformer som reformambitioner.
            </seg>
          </u>
          <u>
            <seg>
              Flera viktiga företagssatsningar fortsätter, såsom RUT och ROT,
              engagemanget för kvinnors företagande, regelförenklingsarbetet
              och Matlandet Sverige. En statlig fond för investeringar i Norrlands
              inland, Inlandsinnovation, inrättas. Och momsen på restaurang-
              och cateringtjänster kommer att halveras under mandatperioden.
            </seg>
          </u>
          <u>
            <seg>
              Insatser görs också för att minska ungdomsarbetslösheten. Särskilt
              angeläget är att gymnasielärling och lärlingsprovanställning införs.
              Anslagen till entreprenörskap i skolan höjs. Dessutom höjs studiemedlen
              med 500 kronor i månaden.
            </seg>
          </u>
          <u>
            <seg>
              Den enskilt största reformen i dag är fortsatta skattelättnader
              för landets pensionärer. Vid årsskiftet kommer en garantipensionär
              att ha ca 590 kronor mer varje månad efter våra tre skattesänkningar.
              Satsningen på jämställdhet fortsätter. Föräldrar ska kunna vara
              föräldralediga samtidigt under 30 dagar och jämställdhetsbonusen
              ska betalas ut i direkt anslutning till föräldrapenningen.
            </seg>
          </u>
          <u>
            <seg>
              På miljöområdet införs bland annat supermiljöbilspremien om 40
              000 kronor för de bilar som släpper ut allra minst koldioxid.
              Förutom en satsning på utveckling av elbilar och laddhybrider
              genomförs ytterligare en havsmiljömiljömiljard under mandatperioden,
              och klimatinvesteringar i andra länder utökas.
            </seg>
          </u>
          <u>
            <seg>
              Dessa satsningar är viktiga och angelägna. Utöver dessa vill
              jag särskilt lyfta fram tre tydliga reformambitioner för Centerpartiet
              under den kommande mandatperioden:
            </seg>
          </u>
          <u>
            <seg>
              Herr talman! Svenska folket sade sin mening den 19 september.
              De vill fortsätta att stärka arbetslinjen och företagandet, inte
              gå tillbaka till bidragspolitiken. De vill ha ordning i Sveriges
              finanser, inte stora ofinansierade utgifter. De vill ge människor
              rätt att komma tillbaka, inte vara kvar i utanförskap. De vill
              att kvinnors frihet ska öka, inte minska. De vill ha kvalitet
              och mångfald i välfärdens verksamheter, inte gå tillbaka till
              enkelspårighet och väntetider. De vill ha miljöresultat, inte
              miljöprat. De vill att stad och land ska fortsätta att samarbeta,
              inte skapa nya motsättningar.
            </seg>
          </u>
          <u>
            <seg>
              Nu fortsätter vi för ett friare, grönare, företagsammare och
              öppnare Sverige!
            </seg>
          </u>
          <note type="speaker">
            Anf. 38 MIKAELA VALTERSSON (MP) replik:
          </note>
          <u>
            <seg>
              Herr talman! Finansministern har återigen kommit med en budgetproposition
              utan åtgärder för att klara klimatproblemen, detta trots att vi
              vet att det kommer att kosta att inte ha en politik på det här
              området i form av mänskligt lidande, men det kommer också att
              innebära stora ekonomiska kostnader. Det är väl i och för sig
              ganska mycket i enlighet med de uttalanden som de borgerliga partierna
              har gjort under valrörelsen, så det är inte så förvånande. Man
              har ju sagt att det inte behövs några fler åtgärder för att klara
              klimatproblemen. Men kanske tycker jag att ni från regeringssidan
              skulle ha tagit till er lite av valrörelsens alla diskussioner
              om klimatet och att många människor upplever det som något mycket
              viktigt.
            </seg>
          </u>
          <u>
            <seg>
              Det enda besked som vi fått hittills är vad regeringen inte kommer
              att göra. Det blir inga nya ekonomiska styrmedel, det blir inga
              nya klimatinvesteringar, det blir inga ytterligare satsningar
              på att få ned utsläppen från trafiken. Med regeringens klimatpolitik
              vet vi att det kommer att ta 200 år innan vi klarar utsläppsmålen.
            </seg>
          </u>
          <u>
            <seg>
              I ljuset av det skulle jag vilja fråga Centerpartiet: Hur ser
              ni på möjligheten att komma fram i klimatfrågan på nästa stora
              klimatmöte, i Mexiko? Som vi alla vet räcker det inte med de urvattnade
              kompromisser som hitintills har gjorts på internationell nivå
              när det gäller att klara klimatmålen globalt. Tror Centerpartiet
              att vi kommer att klara klimatfrågan globalt om andra länder följer
              Sveriges exempel och lägger ned klimatarbetet?
            </seg>
          </u>
          <note type="speaker">
            Anf. 39 ANNIE JOHANSSON (C) replik:
          </note>
          <u>
            <seg>
              Herr talman! Tack så mycket för frågan, Mikaela Valtersson! Mikaela
              Valtersson och jag har ju haft ett replikskifte tidigare där jag
              har förklarat alla de satsningar som alliansregeringen och Centerpartiet
              har gjort under tidigare mandatperiod. Vi har ökat miljöbudgeten
              från 15 till 20 miljarder. Vi har satsat hundratals miljoner på
              biogas, på andra generationens drivmedel och på solceller. Och
              vi har faktiskt fått på plats en offensiv klimat- och energiproposition.
              Vi har tydliga mål till år 2020 om 50 procent förnybart, 10 procent
              förnybart inom transportsektorn, 20 procent energieffektivisering
              och ett utsläppsmål på 40 procent. Det är tydliga ambitioner,
              tydliga mål, och vi anger ton för ton hur vi ska nå dessa utsläppsmål.
              Det tycker jag är viktigt, och det är att ta ett grönt ansvar.
            </seg>
          </u>
          <u>
            <seg>
              I ett tidigare replikskifte diskuterade vi också vår hållning
              framöver. Vi gör nu tydliga satsningar på en miljöbilspremie och
              förstärker den miljöbilspremie som har varit så lyckosam under
              den tidigare mandatperioden. Vi utökar satsningarna på solceller
              och solvärme. Det görs ytterligare satsning på halvmiljömiljard.
              Vi satsar på klimatinvesteringar i andra länder. Det görs många
              olika satsningar för att göra nytta här hemma på lokal, regional
              och nationell nivå men också där det behövs allra mest i andra
              länder.
            </seg>
          </u>
          <u>
            <seg>
              Jag fick en direkt fråga från Mikaela Valtersson om hur vi ska
              komma fram i Mexiko. Jag tror att det är viktigt med konstruktiva
              samtal. Jag tror att det är viktigt att Sverige bibehåller sin
              ledartröja i miljö- och klimatsamtalen. Och jag hoppas att man
              genom offensiva samtal med länder runt om får till stånd att de
              stora länderna tar sitt ansvar, sätter sig ned och kommer fram
              till ett internationellt, globalt bindande avtal. Jag är helt
              övertygad om att så kommer att ske om man följer den linjen.
            </seg>
          </u>
          <note type="speaker">
            Anf. 40 MIKAELA VALTERSSON (MP) replik:
          </note>
          <u>
            <seg>
              Herr talman! Låt oss andas lite och gå ifrån den långa lista
              som du rabblade upp, Annie Johansson. Ni hänvisar till en massa
              åtgärder som har gjorts tidigare och som handlar om grundläggande
              viktiga ekonomiska styrmedel som vi gjorde tillsammans med Socialdemokraterna
              och Vänstern. Det handlar om förmånsbeskattningsregler och skatteregler
              för förnybara bränslen. Miljöbilspremien som fanns förra mandatperioden
              har varit en del i det. De andra sakerna, tillsammans med trängselskatten
              i Stockholm, har dock varit långt mycket viktigare. Det har gett
              en uppgång.
            </seg>
          </u>
          <u>
            <seg>
              Nu har ni en supermiljöbilspremie som helt klart visar sig ge
              en väldigt liten effekt. I övrigt föreslår ni inga nya saker.
              Vad gäller solceller och annat på området för förnybar energi
              fasar ni ut stöden. Det syns tydligt i budgeten.
            </seg>
          </u>
          <u>
            <seg>
              Sanningen är att under allianspartiernas tid vid makten den senaste
              mandatperioden har takten på utsläppsminskningarna minskat från
              1 ½ procent till 0,6 procent per år. Den takten kan man anta kommer
              att bestå eftersom ni inte presenterar särskilt många nya åtgärder.
              Det innebär att vi med bred marginal kommer att missa forskarnas
              och EU:s mål att minska utsläppen med 80 procent till 2050.
            </seg>
          </u>
          <note type="speaker">
            Anf. 41 ANNIE JOHANSSON (C) replik:
          </note>
          <u>
            <seg>
              Herr talman! Det är lätt att sitta på läktaren och presentera
              önskedrömmar. Det viktigaste är dock att leverera höga gröna ambitioner
              och målsättningar, att ton för ton ange hur man ska nå dem och
              sedan nå grönt resultat.
            </seg>
          </u>
          <u>
            <seg>
              Att jag drog det som Mikaela Valtersson kallar långa listan var
              för att presentera de konkreta åtgärder och resultat som vi har
              nått de fyra år vi har suttit vid makten.
            </seg>
          </u>
          <u>
            <seg>
              Vi ska inte minska några ambitioner; vi ska snarare höja dem.
              Det gör vi genom utökade stöd till den gröna sektorn, genom att
              bygga ut det gröna förnybara benet och genom att fortsätta ställa
              om fordonsflottan. Annars når vi inte de mål som vi har klubbat
              i riksdagen i vår energi- och klimatproposition.
            </seg>
          </u>
          <note type="speaker">
            Anf. 42 ULLA ANDERSSON (V) replik:
          </note>
          <u>
            <seg>
              Herr talman! Jag är glad över att vi har fått fler kvinnor som
              ekonomiska talespersoner i finansutskottet, och du, Annie, är
              en av dem. Jag är också glad över att du talar om att kvinnors
              frihet ska öka. Jag har dock svårt att förstå hur den friheten
              ska öka med den politik ni har presenterat.
            </seg>
          </u>
          <u>
            <seg>
              Tittar vi på de viktiga välfärdsverksamheterna och deras betydelse,
              som du talade om i ditt anförande, Annie, kan vi se att antalet
              anställda i välfärden har minskat kraftigt, och ni förväntar er
              att det ska minska ännu mer i år.
            </seg>
          </u>
          <u>
            <seg>
              Vi ser hur barngruppernas storlek i förskolan har ökat. Det leder
              till att föräldrar får en orolig vardag och att deras barn får
              uppleva en stressig miljö. Det påverkar oss kvinnor när vi är
              på jobbet eftersom vi känner oro för om barnen har det bra.
            </seg>
          </u>
          <u>
            <seg>
              Vi ser hur hemtjänstens personal stressar mycket, och när hemtjänsten
              inte fungerar får vi kvinnor dra lasset på vår fritid.
            </seg>
          </u>
          <u>
            <seg>
              Av de skattesänkningar ni har genomfört gick 56 procent till
              män. Inkomstskillnaderna ökade kraftigt med 10 000 kronor per
              år under förra mandatperioden.
            </seg>
          </u>
          <u>
            <seg>
              På vilket sätt ökar er politik kvinnors frihet med tanke på det
              jag nyss redovisat? Det är snarare tvärtom. På område efter område
              beskärs kvinnors frihet, Annie Johansson. Som kronan på verket
              halverar ni anslaget för jämställdhetsåtgärder i budgeten.
            </seg>
          </u>
          <note>
            Annie Johansson, vad betyder kvinnors frihet i detta?
          </note>
          <note type="speaker">
            Anf. 43 ANNIE JOHANSSON (C) replik:
          </note>
          <u>
            <seg>
              Herr talman! För mig är en av de viktigaste ambitionerna denna
              mandatperiod att skapa en jämställd ekonomisk politik. Vi har
              gått många steg på den vägen, inte minst genom att vi har brutit
              upp ett tidigare slutet offentligt monopol inom vård och omsorg.
              Många nya företag har startats tack vare lagen om valfrihet. Flera
              hundra nya vårdcentraler har startats.
            </seg>
          </u>
          <u>
            <seg>
              Det finns två positiva aspekter på detta. Dels får de kvinnor
              som jobbar i denna kvinnodominerade sektor fler arbetsgivare att
              välja på. Det är bra för deras löneutveckling. Dels får kvinnorna
              inom denna sektor möjlighet att bryta sig loss och starta eget
              företag. Det är två viktiga argument för att man ska få en mångfald
              av välfärdsaktörer.
            </seg>
          </u>
          <u>
            <seg>
              Ulla Andersson talar om att det är viktigt att minska grupperna
              i skola och förskola. En av satsningarna handlar om att förstärka
              kommunens ekonomi. Alliansregeringen har genomfört sådana satsningar
              och vill fortsätta göra det.
            </seg>
          </u>
          <u>
            <seg>
              En intressant sak är vad Ulla Andersson säger om avdraget för
              hushållsnära tjänster. Det vill ni ta bort. Tack vare RUT-avdraget
              har framför allt kvinnor fått arbete under de två tre år som vi
              har haft det i Sverige. I dag är det 11 000 som jobbar inom den
              sektorn. 75 procent av dem som kommit i arbete genom RUT-avdraget
              kommer direkt från arbetslöshet eller har jobbat svart. Man har
              gått från svartarbete eller arbetslöshet till vita arbeten och
              fått trygghet, kollektivavtal, pensionspoäng och en lön. Det är
              att lyfta människor från utanförskap till samhörighet, värme och
              lön. Då minskar vi klyftorna i samhället, som Ulla Andersson brukar
              tala om, eftersom vi får fler människor i arbete.
            </seg>
          </u>
          <note type="speaker">
            Anf. 44 ULLA ANDERSSON (V) replik:
          </note>
          <u>
            <seg>
              Herr talman! Om det vore så enkelt, Annie Johansson, att fler
              arbetsgivare gav bättre löneutveckling skulle kvinnorna inom Handels
              och Hotell och Restaurang kanske ha den bästa löneutvecklingen
              av alla vi kan konstatera att så inte är fallet.
            </seg>
          </u>
          <u>
            <seg>
              Du skulle dock kunna göra en del för att förbättra kvinnors löneutveckling
              och inkomster, Annie Johansson. Du kunde till exempel anslå mer
              pengar till kommunerna. Du kunde lagstifta om rätt till heltid.
              Du kunde göra fasta tjänster till norm inom arbetslagstiftningen.
            </seg>
          </u>
          <u>
            <seg>
              Ni kunde också sluta gynna män i de reformer ni föreslår. Era
              reformer gynnar ju framför allt män. Det syns tydligt i kvinnornas
              plånböcker. Inkomstskillnaderna har ökat med 10 000 kronor per
              år, Annie Johansson.
            </seg>
          </u>
          <u>
            <seg>
              Du talar om lagen om valfrihet. På den privatiserade så kallade
              välfärdsmarknaden ser vi att fem av sex dominerande aktörer är
              riskkapitalbolag. Marknaden domineras alltså av riskkapitalbolag
              som tar ut ungefär 7 miljarder i vinst. För de pengarna hade vi
              kunnat anställa 18 000 fler inom vård, omsorg, skola och förskola.
              Vore det inte bättre använda pengar för oss kvinnor för vår frihet,
              trygghet och för vår ekonomiska utveckling?
            </seg>
          </u>
          <note type="speaker">
            Anf. 45 ANNIE JOHANSSON (C) replik:
          </note>
          <u>
            <seg>
              Herr talman! Vi kommer tillbaka till klyftorna. Ulla Andersson
              måste då ta del av den fördelningspolitik som fördes mellan 1998
              och 2006 då ni var stödparti till den socialdemokratiska regeringen.
              Då ökade såväl förmögenhetskoncentrationen som inkomstspridningen
              med 20 procent. Det är något som har förbättrats under den mandatperiod
              alliansregeringen har suttit vid makten.
            </seg>
          </u>
          <u>
            <seg>
              Den absolut viktigaste åtgärden för att nå Ulla Anderssons vision
              är att få fler människor i arbete. Den absolut viktigaste åtgärden
              för att öka kvinnors frihet handlar om att de ska få mer pengar
              i plånboken. Ett vårdbiträde har fått 1 500 kronor i skattesänkning,
              en sjuksköterska 1 700 kronor i skattesänkning under den mandatperiod
              som alliansregeringen har styrt Sverige.
            </seg>
          </u>
          <u>
            <seg>
              Vi kommer att fortsätta öka kvinnors frihet genom en offensiv
              ekonomisk politik och genom en offensiv satsning på fler arbetsgivare
              inom välfärden, på fler möjligheter för kvinnor att starta företag
              och på att öppna marknader och därmed få en bättre jämställdhet.
            </seg>
          </u>
          <note type="speaker">
            Anf. 46 JOHNNY SKALIN (SD):
          </note>
          <u>
            <seg>
              Herr talman! För oss sverigedemokrater är en återupprättad välfärd
              och en ökad sammanhållning mest prioriterat. I vårt Sverige ska
              skattebetalarna känna att de får ett mervärde av skatteinbetalningarna
              av staten.
            </seg>
          </u>
          <u>
            <seg>
              Vårt besked är därför tydligt: Målet med vår ekonomiska politik
              är att på riktigt bryta utanförskapet, bekämpa arbetslösheten
              och skapa full sysselsättning. Det är så man skapar välstånd.
            </seg>
          </u>
          <u>
            <seg>
              För att åstadkomma detta krävs en verklighetsförankrad och uppoffrande
              politik utan skygglappar som skapar förutsättningar för att ge
              alla som kan och vill en möjlighet att skapa sig en egen försörjning.
            </seg>
          </u>
          <u>
            <seg>
              De fyra jobbskatteavdragen, den generella arbetsgivaravgiftssänkningen,
              den avskaffade förmögenhetsskatten och skattelättnaderna för hushållsnära
              tjänster, eller för den delen de särskilt subventionerade arbetena
              för invandrare, är inte nog politiska åtgärder för att skapa en
              väl fungerande arbetsmarknad. 100 000 nya jobb samtidigt med en
              befolkningsökning på 290 000 människor är helt enkelt ett alldeles
              för klent resultat. Det bör heller knappast vara att förvänta
              sig att 200 kronor ytterligare i ett femte steg av jobbskatteavdraget,
              vilket ju utgör regeringens enskilt viktigaste del i jobbpolitiken,
              nämnvärt kan återställa en god situation på arbetsmarknaden.
            </seg>
          </u>
          <u>
            <seg>
              Det 40-åriga växande utanförskapet måste brytas, misstagen erkännas
              och bortförklaringarna lysa med sin frånvaro. Majoriteten av fyrtiotalisterna
              har redan gått i pension och Sverige har tagit emot alldeles för
              många människor på för kort tid.
            </seg>
          </u>
          <u>
            <seg>
              Herr talman! Det finns inget särskilt träd där det växer pengar
              till allt som är fint och allt som är vackert. Politik handlar
              om att prioritera. Innan regeringen tillträdde förra mandatperioden
              lovade man att bryta utanförskapet och återupprätta en fungerande
              arbetslinje. Resultatet tål att upprepas: 290 000 fler människor
              på 100 000 nya jobb. Det är ett klent resultat av de förutsättningar
              som regeringen hade när den under riksmötets öppnande 2006 presenterade
              en hel arsenal av politiska reformer till ett värde av 100 miljarder
              kronor.
            </seg>
          </u>
          <u>
            <seg>
              Regeringen har inte bara misslyckats med att bryta utanförskapet
              och öka sysselsättningen. Man har även misslyckats med att öka
              tryggheten samtidigt som man nu äventyrar den framtida välfärden
              genom att blint fortsatt fästa tillit till den jobbpolitik man
              så tydligt redan misslyckats med och som under förändrade ekonomiska
              förutsättningar ser ut att i det närmaste gå i stå när det gäller
              nya expansiva reformer.
            </seg>
          </u>
          <u>
            <seg>
              Herr talman! För mig är det tydligt att regeringen, i likhet
              med De rödgröna som inte minst byggde upp det misslyckande som
              regeringen nu vidareförvaltar, saknar verklighetsförankrade politiska
              idéer om hur vi kommer till rätta med arbetslösheten. Man har
              därmed även misslyckats med att skapa de grundförutsättningar
              som krävs för ett långsiktigt välmående samhälle byggt på delaktighet,
              trygghet och sammanhållning. Sammanhållningen och tryggheten i
              samhället har ytterligare skadats av att regeringen har sänkt
              arbetslöshetsersättningen till orimligt låga nivåer samtidigt
              som pensionärer tillförs en pensionärsskatt i form av ett differentierat
              skatteavdragssystem. Rätten att beskattas lika handlar för Sverigedemokraterna
              lika mycket om rättvisa som om att skapa incitament att jobba
              ihop en god pension.
            </seg>
          </u>
          <u>
            <seg>
              En ansvarsfull ekonomisk politik, liksom hela den solidariskt
              finansierade välfärden, förutsätter ett samhälle som håller ihop.
              När vi om två veckor lägger fram vår budgetmotion kommer vi därför
              att prioritera en återupprättad välfärd, trygghet och gemenskap.
            </seg>
          </u>
          <u>
            <seg>
              Skatteklyftan mellan pensionärer och arbetare ska bort. A-kassan
              ska stärkas. Föräldrapenningen, barntillägget och underhållsstödet
              ska öka. För att öka den fysiska tryggheten ska också rättsväsendet
              och försvaret ges mer resurser. För att ge våra äldre en värdigare
              ålderdom ska bland annat stöd till trygghetsboenden och bättre
              mathållning öka.
            </seg>
          </u>
          <u>
            <seg>
              För att ge arbetskraften de instrument den behöver för att motsvara
              företagens behov ska utbildningssystemets resurser förstärkas,
              framför allt genom att öka de vuxnas närvaro i skolan, förbättra
              studievägledningen samt stärka vuxenutbildningen.
            </seg>
          </u>
          <u>
            <seg>
              Men en ansvarsfull ekonomisk politik handlar inte bara om att
              stärka prioriteringsområden. Det handlar även om att ta resurser
              någonstans ifrån för att undvika att underfinansiera de offentliga
              finanserna. Vi ämnar därför motverka såväl vänsterkartellens bidragslinje
              som den borgerliga regeringens lönedumpningspolitik. Sverige mår
              mycket bättre utan Socialdemokraternas onödiga skattehöjningar.
              Sverige mår mycket bättre utan regeringens fria arbetskraftsinvandring.
            </seg>
          </u>
          <u>
            <seg>
              I stället för skattehöjningar ska utgifterna minska genom att
              landet byter ut en överdimensionerad invandring till en ansvarsfull
              och hanterbar invandringspolitik detta hand i hand med en biståndslinje
              som ligger i nivå med FN:s rekommendationer. I stället för fri
              arbetskraftsinvandring ska vi inse att svenska folket inte är
              obildbart och därför endast utdela tillfälliga gästarbetstillstånd.
            </seg>
          </u>
          <u>
            <seg>
              Med Sverigedemokraternas politik går det att genomföra välbehövda
              välfärds- och trygghetssatsningar och jämna ut skatten mellan
              arbetare och pensionärer samtidigt som vi behåller jobbskatteavdragets
              fyra steg. Inte minst innebär vår politik att vi skapar ett andrum
              genom att minska inflödet av nya arbetsföra till en arbetsmarknad
              som inte fungerat på 20 år.
            </seg>
          </u>
          <u>
            <seg>
              Under den förra budgetpropositionen ställde Anders Borg följande
              tre frågor: Hur ska vi varaktigt höja sysselsättningsnivån? Hur
              ska vi varaktigt få fler människor i arbete? Hur ska vi återupprätta
              full sysselsättning? Anders Borg besvarade sina frågor med arbetslinjen.
              Det ska löna sig bättre att arbeta, och det ska bli fler som vågar
              anställa. Facit är 100 000 nya jobb på 290 000 fler människor.
              Utanförskapet består. Det är ett resultat som ingen med intresse
              för Sveriges bästa borde vara nöjd med.
            </seg>
          </u>
          <note type="speaker">
            Anf. 47 THOMAS ÖSTROS (S) replik:
          </note>
          <u>
            <seg>
              Herr talman! För Sveriges framtid behöver vi människor som kommer
              till Sverige och bidrar till Sveriges utveckling. Vi har en åldrande
              befolkning. Vi har stort behov av människor som arbetar och bidrar
              till att utveckla vårt samhälle. Jag är alldeles övertygad om
              att ett samhälle fungerar oerhört mycket bättre om det är öppet
              än om det är slutet. Ekonomisk tillväxt, innovationer, idéer och
              utveckling kommer inte i slutna samhällen. Det kommer i samhällen
              som är öppna för omvärlden. Människor är en tillgång.
            </seg>
          </u>
          <u>
            <seg>
              Hur ser Sverigedemokraterna på kostnader? Nu fick vi höra att
              det i huvudsak är en kostnad när människor kommer hit. När ett
              barn föds i Sverige kan man se det som många dryga kostnader som
              följer med det. Det är barnavårdscentralen, sedan förskolan och
              skolan. Det kan kosta upp mot 100 000 kronor per år. Det är gymnasieskolan
              och högskolan. Det är hundratusentals kronor i kostnader. Det
              är alla möjliga insatser för att göra en människa flygfärdig.
              Ska vi sluta att planera för framtiden? Ska vi sluta att skaffa
              barn och se allt som kostnader?
            </seg>
          </u>
          <u>
            <seg>
              Besök en gymnasieskola! Där ser du att det finns ungdomar från
              världens alla delar som brinner av iver att få utvecklas och komma
              ut i arbete på en arbetsmarknad. Besök en högskola! Där ser du
              människor från världens alla hörn som brinner av iver att få utvecklas
              som människor och vara med och utveckla samhället. Det är tillgångar.
              Det är möjligheter. Jag tycker att det är djupt olyckligt att
              beskriva det som kostnader och bördor.
            </seg>
          </u>
          <u>
            <seg>
              Sverigedemokraterna har ingen jobbpolitik. Jag vill fråga Sverigedemokraterna:
              Vad består er jobbpolitik egentligen av, annat än förhoppningen
              att om vi blir färre medborgare minskar arbetslösheten?
            </seg>
          </u>
          <note type="speaker">
            Anf. 48 JOHNNY SKALIN (SD) replik:
          </note>
          <u>
            <seg>
              Herr talman! Thomas Östros pratar om kostnader. Det är precis
              det politik handlar om. Politik handlar om att prioritera och
              anpassa politiken efter de förutsättningar som råder.
            </seg>
          </u>
          <u>
            <seg>
              Tittar vi på utvecklingen i Sverige de senaste 20 åren ser vi
              att sysselsättningsgraden har minskat från 83 procent till dagens
              74 procent i gruppen 1664 år. Det är klart att en sådan politik
              kostar. Den behöver inte kosta eftersom vi kan anpassa invandringen
              till de förutsättningar som råder.
            </seg>
          </u>
          <u>
            <seg>
              Sedan ska vi givetvis inte glömma bort jobbpolitiken. Jobbpolitiken
              är väldigt viktig. Vi instämmer därför i regeringens bedömning
              att vi ska ha fyra steg i jobbskatteavdraget, men vi ska också
              satsa mer pengar på utbildning för att matcha den arbetskraft
              vi har med de arbeten som finns tillgängliga.
            </seg>
          </u>
          <u>
            <seg>
              Vi ska inte heller sluta planera för framtiden. Det är precis
              det vi ägnar oss åt när vi vill begränsa invandringen till de
              förutsättningar som råder. Vi ska behålla invandring men hålla
              den på en nivå som landet klarar av att hantera.
            </seg>
          </u>
          <note type="speaker">
            Anf. 49 THOMAS ÖSTROS (S) replik:
          </note>
          <u>
            <seg>
              Fru talman! För mig är det så att människor är en tillgång. En
              samhällsekonomi byggs upp av ingenting annat än människor och
              människors förmåga att arbeta och komma på nya idéer. Samvaron
              oss emellan gör att vi skapar det som till slut blir ekonomisk
              tillväxt.
            </seg>
          </u>
          <u>
            <seg>
              Hur hade Sverige sett ut om vi hade följt Sverigedemokraternas
              politik under de senaste decennierna? Sverige hade varit ett fattigare
              land. Det hade varit ett land utan många av våra entreprenörer.
              Det hade varit ett land med väldig läkarbrist. Det hade varit
              ett land där en stor del av våra högskolestudenter inte hade funnits
              här. Det hade varit ett land som hade varit fattigare på alla
              sätt.
            </seg>
          </u>
          <u>
            <seg>
              Därutöver är det så att Sverigedemokraternas fastlagda ekonomiska
              politik är ansvarslös. Den är inte finansierad. Jobbpolitiken
              består i huvudsak av att man ska försämra arbetsrätten och tro
              att det är bra för löntagarna i Sverige.
            </seg>
          </u>
          <u>
            <seg>
              Ni har ett ansvar att utforma en jobbpolitik och en ekonomisk
              politik, men ni har också ett stort ansvar för att gå ifrån den
              djupt människofientliga politik som ni står för när det gäller
              synen på invandrare och flyktingar.
            </seg>
          </u>
          <note type="speaker">
            Anf. 50 JOHNNY SKALIN (SD) replik:
          </note>
          <u>
            <seg>
              Fru talman! Vi ser också människor som en tillgång. Men vi inser
              dessutom att landet fungerar ungefär som ett företag. Om ett medelstort
              företag skulle börja anställa 100 personer extra utan att ha behov
              av dem, skulle vi då kunna kalla dem för en tillgång rent generellt?
              Det kan vi naturligtvis inte göra. Vi måste i stället anpassa
              landet, ungefär som ett företag anpassar sin verksamhet efter
              de förhållanden som faktiskt råder.
            </seg>
          </u>
          <u>
            <seg>
              Sedan innebär det inte att invandrare som individer på något
              sätt är dåliga, utan det handlar bara om att anpassa den politik
              man bedriver efter den verklighet som faktiskt råder.
            </seg>
          </u>
          <u>
            <seg>
              Det får stå för Thomas Östros att en politik som anpassats efter
              den verklighet som råder är en fientlig politik. För mig är det
              precis tvärtom. Anpassar man inte politiken efter verkligheten
              skapar man utanförskap. Man skapar främlingsfientlighet.
            </seg>
          </u>
          <note type="speaker">
            Anf. 51 Finansminister ANDERS BORG (M) replik:
          </note>
          <u>
            <seg>
              Fru talman! Före valet varnade vi för att det fanns allvarliga
              risker för Sverige om Sverigedemokraterna blev invalda i Sveriges
              riksdag. Jag är fortfarande orolig på den punkten. Jag tycker
              att det finns grundläggande skiljelinjer i den ekonomiska politiken
              här. Sverige har lönats väl av öppenhet öppenhet för idéer, öppenhet
              för handel och öppenhet för människor. Det är så vi har byggt
              vårt välstånd. Bryter vi mot den utvecklingen bryter vi mot vår
              svenska tradition, sluter och stänger oss undermineras också vårt
              välstånd.
            </seg>
          </u>
          <u>
            <seg>
              För mig är det också tydligt att det finns ett mycket stort budgethål
              i Sverigedemokraternas budgetmotion. Man dubbelräknar och trippelräknar
              besparingar besparingar som till slut blir större än själva de
              ursprungliga utgiftsposterna. Det går inte att bygga en ekonomisk
              politik på stora budgethål.
            </seg>
          </u>
          <u>
            <seg>
              Det är också så, enligt min uppfattning när jag läser Sverigedemokraternas
              budgetmotion, att där saknas integrationspolitik. Vi har människor
              i Sverige som har kommit hit därför att de behöver skydd och därför
              att de vill finna en ny tillvaro här. Det är alldeles självklart
              att vi ska göra vad vi kan med kunskap i svenska via sfi, via
              instegsjobb, via en arbetslinje och genom att tydliggöra att alla
              har ett ansvar för sin egen försörjning för att få människor i
              arbete.
            </seg>
          </u>
          <u>
            <seg>
              Där tycker jag att den stora bristen i Sverigedemokraternas politik
              blir tydlig. Man vill sluta Sverige, man har inte en ekonomisk
              politik som går ihop och man har inte en politik för att skapa
              förutsättningar för arbete åt alla särskilt inte för att vi ska
              klara integrationspolitiken. Därför är det med oro jag ser Sverigedemokraterna
              i Sveriges riksdag.
            </seg>
          </u>
          <note type="speaker">
            Anf. 52 JOHNNY SKALIN (SD) replik:
          </note>
          <u>
            <seg>
              Fru talman! Anders Borg ser en risk med Sverigedemokraterna i
              riksdagen eftersom vi kan påverka den politik som bedrivs i den
              här kammaren. Det är självklart, och jag kan förstå det.
            </seg>
          </u>
          <u>
            <seg>
              Men något han inte tänker på är att den politik han själv bedriver
              kan liknas vid att ta Alvedon vid förkylning. Man dämpar symtomen
              genom att införa instegsjobb och dessutom öka den procentuella
              graden av rabatten till de nya människorna till 80 procent. Det
              kallar jag inget annat än etnisk kvotering, och vi ska inte ha
              kvotering i Sverige. Man inför också sänkta arbetsgivaravgifter
              för utsatta grupper. Man vill införa skattelättnader i nystartszoner.
            </seg>
          </u>
          <u>
            <seg>
              Allt det här är symtom på en misslyckad jobbpolitik som har lett
              till 100 000 nya jobb till en befolkningsökning på 290 000 människor.
            </seg>
          </u>
          <u>
            <seg>
              Sedan säger Anders Borg att vi saknar integrationspolitik. Men
              tittar man på 1970-talets Sverige ser man att vi inte behövde
              någon aktiv integrationspolitik eftersom integrationen fungerade
              av sig självt i och med att vi hade en arbetsmarknad som faktiskt
              fungerade.
            </seg>
          </u>
          <note type="speaker">
            Anf. 53 Finansminister ANDERS BORG (M) replik:
          </note>
          <u>
            <seg>
              Fru talman! Jag känner fortfarande en oro därför att vi är i
              en sits där Sverigedemokraterna representerar en annan syn på
              den ekonomiska politiken. Sverige har klarat sig bättre de sista
              100 åren än de flesta andra länder, byggt på öppenhet en öppenhet
              för människor och just en öppenhet mot omvärlden som bygger på
              att vi har anpassat vår samhällsmodell, att vi har varit beredda
              att ta in influenser och att vi har samarbetat med andra. Den
              öppenheten kan aldrig med bibehållet välstånd ersättas med slutenhet.
              Där har vi en grundläggande skiljelinje.
            </seg>
          </u>
          <u>
            <seg>
              Det är så att det finns ett budgethål i Sverigedemokraternas
              motion. Man räknar sina besparingar på invandringspolitiken inte
              bara en gång utan två gånger och tre gånger. Så kan man inte bygga
              en ansvarsfull ekonomisk politik.
            </seg>
          </u>
          <u>
            <seg>
              Det är enligt min uppfattning så att det naturligtvis finns brister
              i vår integrationspolitik i Sverige. Vi behöver göra mer för att
              låta dem som kommer till Sverige få bra språkkunskaper; det behövs
              mer sfi och bättre sfi. Vi behöver vidga vägarna in på arbetsmarknaden
              så att vi inte har högre arbetslöshet bland utrikes födda. Men
              svaret på det kan inte vara att vi stänger gränserna eller att
              vi inte har en integrationspolitik. Full sysselsättning måste
              också gälla för dem som kommer nya till Sverige.
            </seg>
          </u>
          <note type="speaker">
            Anf. 54 JOHNNY SKALIN (SD) replik:
          </note>
          <u>
            <seg>
              Fru talman! Anders Borg har pratat om att vi har klarat oss bättre
              än andra länder. Det är självklart att det går att hitta sådana
              exempel, och Sverige har också klarat sig ganska bra de senaste
              åren det är jag villig att erkänna. Men vi kan klara oss bättre.
              Vi har fortfarande en situation med en väldigt hög arbetslöshet
              och en sysselsättningsgrad som har minskat de senaste 20 åren.
            </seg>
          </u>
          <u>
            <seg>
              Vad gäller öppenhet: Vi ska inte stänga Sverige. Vi ska bara
              anpassa invandringen efter de förhållanden som faktiskt råder.
            </seg>
          </u>
          <u>
            <seg>
              Vad gäller budgethålet är det klart att vi ackumulerar kostnader.
              Det är ju faktiskt så man beräknar kostnader för invandringen.
              Det gör även Jan Ekberg, regeringens egen nationalekonom, när
              han beräknar att kostnaden för invandringen ligger på mellan 1
              ½ och 2 procent av bnp.
            </seg>
          </u>
          <note type="speaker">
            Anf. 55 MIKAELA VALTERSSON (MP) replik:
          </note>
          <u>
            <seg>
              Fru talman! Jag begärde replik när Johnny Skalin talade om att
              man är mot fri arbetskraftsinvandring och i stället vill ha ett
              gästarbetarsystem.
            </seg>
          </u>
          <u>
            <seg>
              Jag är väldigt glad över att Miljöpartiet har varit med och bidragit
              till att öppna för större möjligheter till arbetskraftsinvandring
              under förra mandatperioden. Vi har på det sättet skapat fler legala
              vägar till migration i Sverige utan att det bara handlar om dem
              som söker skydd. Det behövs också en generös politik på det området,
              men nu har vi skapat ytterligare vägar. Det är en stor och viktig
              reform.
            </seg>
          </u>
          <u>
            <seg>
              Jag tror att ett samhälle där människor får röra sig fritt är
              ett bättre samhälle ur många aspekter. Ökad migration betyder
              väldigt mycket, inte bara rent ekonomiskt såtillvida att det ökar
              utrikeshandeln med de länder som vi vet att många människor har
              invandrat ifrån.
            </seg>
          </u>
          <u>
            <seg>
              Det berikar rent mänskligt. Vi får mer kompetens i landet. Dessutom
              går ökad migration och större möjligheter att röra sig i en alltmer
              globaliserad värld åt båda håll. I dag är 250 000 svenska medborgare
              bosatta i ett annat land. Också det är en aspekt på att vi har
              lättare att röra oss över gränserna. Min fråga till Johnny Skalin
              är: Vill ni även begränsa svenska medborgares möjligheter att
              flytta utanför landet?
            </seg>
          </u>
          <u>
            <seg>
              Jag skulle också vilja fråga varför Sverigedemokraterna vill
              stänga svenska företags möjligheter att hitta kompetens i en värld
              som är alltmer globaliserad, där konkurrensen hårdnar. Vi har
              genomfört en reform som öppnar upp möjligheten att anställa när
              företagen har behov av arbetskraft. Det ger arbetsgivarna makten
              att själva göra bedömningen och rekrytera den kompetens och den
              arbetskraft de vill ha.
            </seg>
          </u>
          <note type="speaker">
            Anf. 56 JOHNNY SKALIN (SD) replik:
          </note>
          <u>
            <seg>
              Fru talman! Det här är besynnerligt. Vi har en invandring på
              över hundra tusen människor varje år, och Miljöpartiet står i
              dag, under den misslyckade regeringspolitiken, under den misslyckade
              arbetsmarknadspolitiken, och säger att vi ska öppna ytterligare
              vägar för att få in ännu fler människor till arbetslöshet.
            </seg>
          </u>
          <u>
            <seg>
              Vi ska ta ansvar för landet. Vi ska ge människor en chans att
              skapa sig en egen försörjning. Om vi ska ge människor en chans
              att skapa sig en egen försörjning måste vi i första hand satsa
              resurserna på de människor som redan bor här. Vi har i dag ett
              stort utanförskap och en hög arbetslöshet. Inse att människor
              faktiskt inte är obildbara och satsa i stället pengarna i Sverige.
            </seg>
          </u>
          <u>
            <seg>
              Mikaela Valtersson säger att vi vill stoppa företagens möjligheter
              att anställa. Det har vi inte sagt. Vi är inte helt emot arbetskraftsinvandring.
              Vi vill införa ett gästarbetstillstånd så att de företag som verkligen
              inte kan hitta arbetskraften i Sverige ska ha möjlighet att söka
              den utomlands.
            </seg>
          </u>
          <note type="speaker">
            Anf. 57 MIKAELA VALTERSSON (MP) replik:
          </note>
          <u>
            <seg>
              Fru talman! Den stora och positiva konsekvensen av den reform
              gällande arbetskraftsinvandring som vi gjort i Sverige är att
              vi inte har ett så kallat gästarbetessystem, vilket finns i många
              andra länder. Det svenska systemet är helt unikt. På så sätt skapar
              vi möjligheter för människor att komma hit under humana villkor
              med möjlighet att efter att ha arbetat här i fyra år stanna kvar
              och ta sina familjer med sig, alltså att även familjerna får tillstånd
              att komma. Det är ett humant, öppet och modernt sätt att låta
              människor röra sig över gränserna.
            </seg>
          </u>
          <u>
            <seg>
              Migration är någonting som under lång tid har berikat samhället.
              Det gäller alltifrån Amerikautvandringen från Sverige en stor
              del av de utvandrande återvände senare och betydde mycket för
              Sveriges utveckling och industriella framväxt till arbetskraftsinvandringen
              på 50- och 60-talen. Från 70-talet och framåt har den varit mer
              begränsad; då har det mer gällt människor som sökt skydd.
            </seg>
          </u>
          <u>
            <seg>
              Vi behöver ha en generös politik som innebär att vi tar emot
              människor som faktiskt behöver skydd men också öppnar upp för
              att människor kan komma hit och arbeta. Det finns många legala
              vägar till migration, och på det sättet berikar vi alla samhällen.
            </seg>
          </u>
          <note type="speaker">
            Anf. 58 JOHNNY SKALIN (SD) replik:
          </note>
          <u>
            <seg>
              Fru talman! Som svar på det skulle jag ytterligare en gång vilja
              citera Jan Ekberg: Argument finns för invandring av specialister
              och det finns skyddsargument för flyktinginvandring. Men effekterna
              av invandring som ett medel för att underlätta för välfärdssystemet
              att försörja en åldrande befolkning är små. En orsak är att invandringen
              ökar befolkningen, vilket ställer större krav på den offentliga
              sektorn. Detta skriver alltså Jan Ekberg på Dagens Nyheters debattsida,
              och det tycker jag sammanfattar mitt svar till Mikaela Valtersson.
            </seg>
          </u>
          <note type="speaker">
            Anf. 59 CARL B HAMILTON (FP) replik:
          </note>
          <u>
            <seg>
              Fru talman! Johnny Skalin gör jämförelsen att landet är som ett
              företag och att man måste anpassa sig. Det är ett exempel på den
              fundamentala felsyn som finns. Sverige som nation är inte som
              ett företag. Det är en oriktig parallell, en oriktig jämförelse.
              Jag försökte i mitt anförande säga att om man gör sådana jämförelser
              hamnar man i synen att antalet jobb är givet, konstant, och sedan
              är frågan hur de jobben ska delas mellan dem som finns i landet.
              Men det är fel.
            </seg>
          </u>
          <u>
            <seg>
              Om vi tittar på världen ser vi att länder med hög invandring
              eller snabb befolkningsökning inte har högre arbetslöshet än andra
              länder. Om man har ett inflöde får man också fler arbetstillfällen.
              Länder med hög andel invandrare har inte större andel arbetslösa
              än länder med få invandrare. Det viktigt att slå hål på denna
              folktro, att ett land är som ett företag. På många sätt är detta
              en felsyn.
            </seg>
          </u>
          <u>
            <seg>
              Johnny Skalin säger att vi inte ska importera invandrare som
              förs in i arbetslöshet. Därmed kommer vi till kärnfrågan som naturligtvis
              gäller integrationspolitiken, som också Anders Borg var inne på
              tidigare. Frågan är alltså hur vi ska utforma, förbättra, reformera
              vår integrationspolitik. Det är den lösningen och den framgångsväg
              som vi, liksom andra länder, måste finna.
            </seg>
          </u>
          <u>
            <seg>
              Om man ska göra de ekonomiska kalkylerna, fru talman, kan man,
              för det första, konstatera att Sverigedemokraterna har en lång
              rad utgifter som inte är finansierade, åtminstone har vi inte
              sett det hittills. När man, för det andra, tittar på ett land
              som får detta inflöde av personer kan man inte bara titta på vad
              de kostar i budgeten de första två eller fem åren. Man måste se
              det över individernas hela levnad.
            </seg>
          </u>
          <note type="speaker">
            Anf. 60 JOHNNY SKALIN (SD) replik:
          </note>
          <u>
            <seg>
              Fru talman! Carl B Hamilton säger att antalet jobb inte är givet.
              Det beror på hur man ser på det. Om man tittar på ekonomin just
              i dag är den statisk här och nu. Om man tittar på ekonomin på
              lång sikt är den naturligtvis föränderlig. Men om den just nu
              är statisk blir frågan: Hur ökar vi här och nu, i dag, antalet
              jobb, under de förutsättningar som råder? Jo, man kan sänka lönerna
              för dem som arbetar. Man kan göra som i exempelvis Holland. Där
              sänker man trösklarna till arbetsmarknaden samtidigt som man sänker
              lönerna. Därmed får man fler i sysselsättning. Holland har en
              mycket låg arbetslöshet, och ett av skälen till det är den arbetsmarknadspolitik
              som förs där.
            </seg>
          </u>
          <u>
            <seg>
              Att andra länder inte har högre andel arbetslösa vet jag inte
              riktigt hur det är med det. Jag tycker att vi ska titta på hur
              det ser ut i Sverige. Om vi tittar på Sverige ser vi att vi haft
              en sysselsättningsminskning från 83 till dagens 74 procent mätt
              i åldersgruppen 1664 år. Hamiltons svar på detta är att vi ska
              vidta fler integrationspolitiska åtgärder. Vi ska alltså fortsätta
              att stimulera de grupper som står utanför. Men det är, som jag
              sade tidigare, ungefär som att ta Alvedon vid förkylning. Det
              dämpar symtomen, men det löser inte problemet.
            </seg>
          </u>
          <note type="speaker">
            Anf. 61 CARL B HAMILTON (FP) replik:
          </note>
          <u>
            <seg>
              Fru talman! Man får väl börja med att identifiera sjukdomen innan
              man börjar diskutera medicineringen. Problemet är inte invandringen.
              Det är inte den som är orsaken till att det finns arbetslöshet
              i Sverige eller att sysselsättningsgraden sjunkit.
            </seg>
          </u>
          <u>
            <seg>
              Vi har olika recept. Vi har hört Anders Borgs recept för jobbpolitiken,
              och Thomas Östros hade ett annat. Det är den politik vi alla diskuterar
              år ut och år in, och det kommer Johnny Skalin också att få vara
              med om. Kärnfrågan är hur vi ska öka sysselsättningen och få ned
              arbetslösheten. Det är kärnfrågan, men lösningen på den är inte
              att säga nej till ökad invandring. Minskad invandring skulle nämligen
              inte innebära fler människor i arbete. Där har vi återigen företagsparallellen.
              Där har vi återigen synen att antalet jobb är givet och oföränderligt.
            </seg>
          </u>
          <u>
            <seg>
              Johnny Skalin säger att han inte vet hur det är i andra länder;
              han ska bara diskutera Sverige. Men låt oss titta på de stora
              invandrarländerna USA, Australien och så vidare. De har tagit
              emot miljoner och åter miljoner människor, och dessa har inte
              drivits till arbetslöshet. Tvärtom är den amerikanska arbetsmarknaden
              den kanske mest dynamiska i världen och absorberar hela tiden
              nya invandrare. Så har det varit årtionde efter årtionde.
            </seg>
          </u>
          <note type="speaker">
            Anf. 62 JOHNNY SKALIN (SD) replik:
          </note>
          <u>
            <seg>
              Fru talman! Vi kan se på de där länderna som du hänvisade till,
              Carl B Hamilton, eller på Frankrike eller Tyskland. Nästan samtliga
              länder har en lägre sysselsättningsgrad än Sverige har. Sverige,
              Norge och Danmark är de mest lyckade länderna i västvärlden vad
              gäller hög sysselsättningsgrad. De stora länderna till exempel
              Kanada och USA men också Frankrike och England har visst haft
              en större andel invandrare, men procentuellt är det inget land
              som sticker ut mer än Sverige, som har haft den största asylinvandringen
              i hela västvärlden.
            </seg>
          </u>
          <u>
            <seg>
              Om det är som Hamilton säger att det inte spelar någon roll hur
              många som flyttar hit för om de flyttar hit kommer de att konsumera
              kan vi väl också tänka tanken att öka invandringen till 200 000
              eller 300 000 per år, för det spelar visst ingen roll.
            </seg>
          </u>
          <note type="speaker">
            Anf. 63 ANNIE JOHANSSON (C) replik:
          </note>
          <u>
            <seg>
              Fru talman! Sverigedemokraternas politik gör skillnad på människor
              och är därtill inkonsekvent. Det märks inte enbart i den retorik
              de använder, där de gör gällande att invandringen är roten till
              alla problem i det svenska samhället, utan även när man detaljstuderar
              förslagen i deras skuggbudget.
            </seg>
          </u>
          <u>
            <seg>
              Låt mig ta instegsjobben som exempel. Dessa vill Sverigedemokraterna
              avskaffa eftersom de anser att instegsjobben innebär en skattesubventionerad
              diskriminering av svenskar, men motsvarande diskriminering av
              andra grupper i samhället är uppenbarligen helt i sin ordning:
              Nystartsjobben för långtidsarbetslösa, för arbetslösa unga och
              för 55-plussare ska uppenbarligen få finnas kvar. Funktionshindrade
              ska ha rätt till stöd och hjälp att komma tillbaka. Hälften av
              regeringens halvering av arbetsgivaravgiften för unga accepteras
              också.
            </seg>
          </u>
          <u>
            <seg>
              Sverigedemokraterna säger att man vill se till att regelverken
              inte diskriminerar någon på arbetsmarknaden, men det är just precis
              vad Sverigedemokraternas inkonsekventa politik orsakar! Syftet
              med de subventionerade anställningarna i olika former är just
              att hjälpa människor och grupper som står långt från arbetsmarknaden
              att få in en fot att bryta utanförskapet, få ett jobb, få en lön
              och kunna försörja sig själva. Varför har vissa rätt till stöd
              och hjälp att komma tillbaka, få en möjlighet till ett jobb, samhörighet
              och värme medan andra, invandrare, förvägras denna rätt? Varför
              kallar ni det diskriminering när det gäller invandrare men inte
              när det gäller andra grupper i Sverige?
            </seg>
          </u>
          <u>
            <seg>
              Vi måste se till att alla människor som vill och kan jobba ska
              få den möjligheten. Vi måste också hitta verktyg för att ännu
              fler människor i vårt land ska få ett jobb. Därför är regeringens
              och Centerpartiets ambition om bland annat en utredning om sfi-peng
              med fler aktörer för att man ska lära sig svenska viktig, liksom
              införandet av nystartszoner. Det är mycket viktigt att inte se
              människor som problem utan som tillgångar, och därför är det viktigt
              att sätta rätt politiska instrument för att lyfta människor ur
              utanförskap och in i arbete. Där är instegsjobben oerhört viktiga.
            </seg>
          </u>
          <note type="speaker">
            Anf. 64 JOHNNY SKALIN (SD) replik:
          </note>
          <u>
            <seg>
              Fru talman! Under de senaste 20 åren har sysselsättningen och
              arbetsmarknadspolitiken misslyckats. Bara 30 procent av de invandrare
              som har bott upp till två år i landet är sysselsatta. Sedan kan
              man diskutera vad sysselsättning innebär. På vilket sätt är de
              sysselsatta, och har de verkligen jobb?
            </seg>
          </u>
          <u>
            <seg>
              Det tar 20 år att uppnå en sysselsättningsgrad på 70 procent,
              medan den inhemskt födda befolkningen har en sysselsättningsgrad
              på 80 procent, enligt Svenskt Näringsliv.
            </seg>
          </u>
          <u>
            <seg>
              Det är klart att ett sådant här förhållande ställer till en viss
              situation. Därför accepterar vi också halva sänkningen till ungdomar.
              Vi föreslår också helt slopad arbetsgivaravgift för lärlingsanställningar
              för ungdomar. Ni har ju skapat en situation där stora grupper,
              väldigt många människor, står utanför arbetsmarknaden och har
              väldigt svårt att komma in på arbetsmarknaden. Vi måste ta hänsyn
              till den verklighet som ni har skapat. Jag kan inte se att det
              är en inkonsekvent politik som vi för.
            </seg>
          </u>
          <u>
            <seg>
              Att vi däremot motsätter oss instegsjobben är fullständigt naturligt.
              I första hand bör vi ta hand om de människor som vi har här i
              Sverige i dag, och vi ska göra det så att det verkar lika för
              dem alla. Genom instegsjobben delar vi faktiskt upp den inhemska
              befolkningen och den invandrade befolkningen, de som har kommit
              hit, i två olika grupper. Vi anser inte att Sverige ska genomföra
              någon politik som agerar med kvotering som ändamål.
            </seg>
          </u>
          <note type="speaker">
            Anf. 65 ANNIE JOHANSSON (C) replik:
          </note>
          <u>
            <seg>
              Fru talman! Detta var ett lysande exempel på hur man delar upp
              människor som faktiskt bor i landet Sverige. Decennier av en totalt
              misslyckad integrationspolitik gör att vi står här och diskuterar
              den här frågan. Men det är inte människor som är problemet. Det
              är en politisk flathet under decennier som har gjort att människor
              i dag lever i utanförskap. Den har gjort att vi faktiskt har minskat
              utanförskapet de fyra senaste åren när vi med offensiva åtgärder
              har lyckats få människor att komma tillbaka i arbete och få en
              lön.
            </seg>
          </u>
          <u>
            <seg>
              Sverige har också blivit oerhört rikt på frihandel och öppenhet
              mot omvärlden. Som en liten öppen ekonomi gynnas vi av ett fritt
              och mångfasetterat utbyte med andra länder. Det må handla om handel
              med varor och tjänster, investeringar, tekniköverföringar, student-
              och forskningsutbyten och migration. Forskning visar entydigt
              på att inga länder har uppnått välstånd genom att stänga sina
              gränser. Tvärtom är det genom ökad frihandel och öppenhet som
              vi kan fortsätta förbättra välståndet i Sverige. Delar Johnny
              Skalin den synen?
            </seg>
          </u>
          <note type="speaker">
            Anf. 66 JOHNNY SKALIN (SD) replik:
          </note>
          <u>
            <seg>
              Fru talman! Jag delar Annies uppfattning här. Vi ska ha frihandel
              och ett samarbete med Europa och de länder som står oss närmast
              handelsmässigt. Men jag tycker för den sakens skull inte att vi
              kan likställa Sverige och Sveriges befolkning med hela världen,
              som Annie Johansson gör.
            </seg>
          </u>
          <u>
            <seg>
              Jag ser faktiskt att vi i första hand riktar vår energi mot Sverige
              och de problem vi har här och att vi utifrån det också bryr oss
              om vår omvärld. Det är också därför vi vill stärka stödet till
              UNHCR och ge människor med ett verkligt flyktbehov den hjälp de
              faktiskt behöver. Det är faktiskt tvärtemot den politik ni bedriver.
              Det är ni som kallar oss för främlingsfientliga och allt möjligt
              annat, men jag skulle vilja vända på det och säga att det är ni
              som har en hemsk människosyn.
            </seg>
          </u>
          <note type="speaker">
            Anf. 67 ULLA ANDERSSON (V) replik:
          </note>
          <u>
            <seg>
              Fru talman! Sverigedemokraterna pratar i sitt anförande om delaktighet,
              långsiktighet och sammanhållning, men jag menar att deras ekonomiska
              politik snarare drar isär landet och minskar sammanhållningen.
            </seg>
          </u>
          <u>
            <seg>
              Låt oss titta på en del av er ekonomiska politik! Ni vill inte
              ha en skatt på förmögna. Det vill säga att ni tycker att det är
              bra med stora inkomstskillnader i samhället. Ni tycker att det
              är okej att ha skattebidrag till städning, det vill säga att rikas
              städning ska subventioneras av låginkomsttagare pensionärer med
              låg inkomst eller andra med låg inkomst. Ni tycker att det är
              okej att bromsen i pensionssystemet slår till och att det är bättre
              med lägre pensioner än höjda avgifter till pensionssystemet.
            </seg>
          </u>
          <u>
            <seg>
              Ni tycker att det är bra med och till och med föreslår en urholkning
              av LAS, det vill säga att arbetsgivare ska få lättare att säga
              upp löntagare, precis som om inte deras makt i dag var stor nog.
              Ni försvarar utförsäkringen av sjuka svårt sjuka människor. Ni
              vill dessutom ha skatteskillnader mellan dem som är sjuka och
              arbetslösa och dem som har jobb, det vill säga ökade inkomstskillnader
              och en syn om närande och tärande.
            </seg>
          </u>
          <u>
            <seg>
              Ni tycker att det är riktigt att rika villaägare ska betala samma
              fastighetsskatt som en radhusägare. Det vill säga att det ska
              vara samma fastighetsskatt för en villa vid havet med helikopterplatta
              och tennisbana som för ett radhus i Gävle.
            </seg>
          </u>
          <u>
            <seg>
              Er ekonomiska politik slår på punkt efter punkt mot de människor
              som har låga inkomster, är utsatta och har mindre makt. Det är
              en feg politik. I stället för att ta ert ansvar och slå uppåt
              riktar ni all er kraft nedåt. Med er politik ökar ni inkomstskillnaderna,
              förskjuter maktförhållandena till dem som redan har makt och låter
              dem få ännu mer makt. Varför då? Det vill jag veta.
            </seg>
          </u>
          <note type="speaker">
            Anf. 68 JOHNNY SKALIN (SD) replik:
          </note>
          <u>
            <seg>
              Fru talman! Ulla Andersson säger att vi vill slopa skatterna
              på de förmögna. Det handlar alltså om förmögenhetsskatten. Det
              är något som vi har majoritet för här i riksdagens kammare, och
              det är jag ganska glad för.
            </seg>
          </u>
          <u>
            <seg>
              Vi kan inte ha ett system som på ett avgörande sätt skiljer sig
              från dem i vår omvärld. Sverige är inte någon isolerad ekonomisk
              ö.
            </seg>
          </u>
          <u>
            <seg>
              Förmögenhetsskatten kan man också se som frivillig. Tittar man
              på hur det var under den gamla regeringen införde ni lättnader
              och totala undantag för elva miljardärer, tror jag det var. Ni
              är inte heller särskilt konsekventa i den frågan i så fall.
            </seg>
          </u>
          <u>
            <seg>
              Vi tycker att RUT är ett rättvist system. Det skapar jobb, eftersom
              det gäller lika för alla. Det gäller framför allt våra förslag
              om att pensionärer ska få skattelättnader när de söker hushållsnära
              tjänster.
            </seg>
          </u>
          <u>
            <seg>
              Vad gäller LAS och småföretagarna står vi för en småföretagarpolitik.
              Kollar vi under förra mandatperioden ser vi att hela sysselsättningsökningen
              ägde rum bland landets små och medelstora företag. Det är viktigt
              att vi fokuserar på småföretagarna och ger småföretagen en chans
              att växa och bli medelstora och kanske morgondagens stora företag.
              De senaste hundra åren har vi inte fått ett enda storföretag här
              i landet. Jag tycker att det är väldigt viktigt att fokusera på
              näringspolitiken.
            </seg>
          </u>
          <u>
            <seg>
              Vi försvarar inte utförsäkringarna. Liksom de rödgröna satsade
              vi lika mycket pengar för att göra någonting åt systemet där människor
              med giltigt skäl blev utförsäkrade.
            </seg>
          </u>
          <note type="speaker">
            Anf. 69 ULLA ANDERSSON (V) replik:
          </note>
          <u>
            <seg>
              Fru talman! Jag kan konstatera att Sverigedemokraterna inte vill
              ändra regelverket för de utförsäkrade. Det står du nu här och
              förnekar, men ni har hittills inte ett enda sådant förslag.
            </seg>
          </u>
          <u>
            <seg>
              Jag menar att er politik ökar inkomstskillnaderna i landet väldigt
              kraftigt. Det leder till minskad sammanhållning och att vi drar
              isär landet. Med ökade klyftor kan vi se att det blir en sämre
              ekonomisk utveckling och att människor mår sämre. Det visar den
              samlade forskningen på området. Det är tydligen något som Sverigedemokraterna
              inte vill se framöver.
            </seg>
          </u>
          <u>
            <seg>
              Fru talman! Jag skulle till sist vilja ha en kommentar. Jag undrar
              om Johnny Skalin har någon synpunkt på att Sverigedemokraterna
              i dag kanske till och med slås av Saudiarabien. Ni har en kvinna
              som ordinarie ledamot i de 16 utskotten. Det skulle vara bra med
              en kommentar också på det.
            </seg>
          </u>
          <note type="speaker">
            Anf. 70 JOHNNY SKALIN (SD) replik:
          </note>
          <u>
            <seg>
              Fru talman! Att vi inte har några förslag vad gäller sjukförsäkringen
              stämmer inte. Vi tycker att varje sjukförsäkrad person ska ha
              rätt att träffa en läkare hos Försäkringskassan för att Försäkringskassan
              ska göra en god bedömning av de människor som saknar förmåga att
              arbeta.
            </seg>
          </u>
          <u>
            <seg>
              Vad gäller inkomstskillnader är vi för de fyra jobbskatteavdragen,
              och det är också de rödgröna nästan helt och hållet. Jag förstår
              egentligen inte diskussionen och retoriken att vi skulle slå mot
              de fattiga. Det gör vi inte.
            </seg>
          </u>
          <u>
            <seg>
              Vi satsar tvärtemot på välfärden. Vi vill stärka a-kassan. Vi
              vill markera så att sjukförsäkringssystemet också fungerar.
            </seg>
          </u>
          <u>
            <seg>
              När det gäller våra invalda kvinnor är det vår kongress som beslutar
              vilka vi nominerar till våra riksdagsplatser. Vi kvoterar inte
              heller där. Vi tillsätter människor utifrån kompetens.
            </seg>
          </u>
          <note type="speaker">
            Anf. 71 ANDERS SELLSTRÖM (KD) replik:
          </note>
          <u>
            <seg>
              Fru talman! En av de viktigaste orsakerna till varför jag blev
              kristdemokrat är vår syn på människovärdet. Det är inte bara att
              alla människor är lika värda utan att de har ett unikt och okränkbart
              värde. Det har varit vägledande för mig som politiker under många
              år. Mot detta står Sverigedemokraterna som graderar människor
              och ställer människor med olika hudfärg mot varandra.
            </seg>
          </u>
          <u>
            <seg>
              I Sveriges Kommuner och Landsting har vi jobbat fram en rapport
              som heter Välfärdens framtida finansiering . Jag satt med i den
              arbetsgrupp som tittade på hur det ser ut framöver på 525 års
              tid i vårt land. Vi har starka demografiska förändringar på gång.
              Det innebär att allt färre ska axla ett allt större ansvar för
              vår gemensamma välfärd på grund av att det blir allt fler äldre
              i vårt land.
            </seg>
          </u>
          <u>
            <seg>
              Det innebär att fler måste komma in i vårt land och arbeta för
              att vi ska uppehålla välfärden. Sverigedemokraternas politik slår
              direkt mot välfärdens kärna i och med att man inte vill se till
              att vi får fler händer och fötter i vårt land som kan arbeta.
              Det räcker inte att vi ökar barnafödandet i vårt land under den
              kommande perioden. Vi måste också öka invandringen för att kunna
              upprätthålla vår välfärd.
            </seg>
          </u>
          <u>
            <seg>
              Jag har hört på dig när du har stått i talarstolen, Johnny Skalin,
              och propagerat för någonting helt annat. Det skulle innebära att
              ni slår ett slag direkt mot sjukvården, skolan, barnomsorgen och
              pensionerna genom att föra en politik för att se till att vi inte
              får in folk till att upprätthålla välfärdens kärna. Det tycker
              jag är direkt olämpligt och till och med skamligt.
            </seg>
          </u>
          <note type="speaker">
            Anf. 72 JOHNNY SKALIN (SD) replik:
          </note>
          <u>
            <seg>
              Fru talman! Anders Sellström säger att vi kränker människovärdet
              och att vi delar in människor utifrån hudfärg. Det är inte sant.
              Det finns åtminstone inte något sådant dokument eller uttalande
              från en offentlig hög företrädare. Det kanske finns något exempel
              tidigare någon gång i historien, vad vet jag. Men jag känner inte
              till att någon har sagt någonting om att vi delar in människor
              efter hudfärg, för det gör vi inte. Vår politik handlar om kultur
              i första hand. Vi vill se att de människor som kommer till Sverige
              anpassar sig och blir svenskar.
            </seg>
          </u>
          <u>
            <seg>
              När man tittar på hur det ser ut i framtiden säger Sellström
              att vi behöver öka invandringen för att klara försörjningsbördan.
              Det är inte heller sant. SCB:s, Statistiska centralbyrån, långtidsprognos
              sträcker sig ända fram till år 2030. I båda scenarierna kommer
              utanförskapet att bestå av runt en miljon människor eller fler.
            </seg>
          </u>
          <u>
            <seg>
              Att vi slår mot välfärden är inte sant. De som slår mot välfärden
              är de som bedriver en invandringspolitik som inte är anpassad
              efter de förhållanden som råder. Det är regeringen med Sellström
              som står för den politiken.
            </seg>
          </u>
          <note type="speaker">
            Anf. 73 ANDERS SELLSTRÖM (KD) replik:
          </note>
          <u>
            <seg>
              Fru talman! Den utredning som är gjord hos Sveriges Kommuner
              och Landsting bygger på en massa olika rapporter och forskning
              i bakgrunden. Den slår entydigt fast att vi behöver öka arbetskraften,
              alltså invandringen, för att klara den framtida välfärden och
              finansieringen av den. Annars gör vi inte det. Gör vi inte det
              slår vi precis mot det som du säger dig stå och värna här. Det
              innebär att du för kontraproduktiv politik. Å andra sidan har
              jag också hört dig säga: Ja, kan vi bara ge dem jobb är de välkomna
              hit.
            </seg>
          </u>
          <u>
            <seg>
              Den rapport som Sveriges Kommuner och Landsting tagit fram visar
              entydigt på slutsatsen att vi behöver öka invandringen. Ponera
              att denna rapport som du påstår inte är riktig och sann är sann,
              skulle då Johnny Skalin och Sverigedemokraterna i detta läge ställa
              oss upp och säga: Visst, vi ska värna välfärden. Vi välkomnar
              fler invandrare till vårt land. Skulle du då göra det uttalandet?
            </seg>
          </u>
          <note type="speaker">
            Anf. 74 JOHNNY SKALIN (SD) replik:
          </note>
          <u>
            <seg>
              Fru talman! Jag har inte lärt SKL:s rapport, men jag har läst
              SCB:s rapport. Den säger att vi har ett utanförskap på runt miljonen
              eller över miljonen ända fram till år 2030. Sedan kan det givetvis
              finnas rapporter som talar andra språk och som anpassar sig efter
              den politik som bedrivs där man till exempel inte satsar nog med
              resurser på utbildning och matchning. Det skapar ett problem på
              arbetsmarknaden, förstör arbetsmarknadens funktion och skapar
              ett behov av specialister från utlandet. Det är ni som har byggt
              upp den politik och verklighet som råder.
            </seg>
          </u>
          <u>
            <seg>
              Du säger att vi kan lösa det genom att öka invandringen. Men
              det är vad ni har gjort hela tiden. Ni har ökat invandringen vartenda
              år sedan ni tillträdde. Den bara ökar. Invandringen har för den
              sakens skull inte löst problemen på arbetsmarknaden. Fortfarande
              har befolkningen ökat med 290 000 människor på bara 100 000 nya
              jobb. Ni har faktiskt misslyckats.
            </seg>
          </u>
          <note type="speaker">
            Anf. 75 ULLA ANDERSSON (V):
          </note>
          <u>
            <seg>
              Fru talman! Vi har fått en budget upplagd efter principen om
              den starkes rätt. Det genomsyrar förslag efter förslag i regeringens
              politik. Vi ser det i att skatteklyftan mellan pensionärer, sjuka
              och arbetslösa och dem som har jobb ska bestå och utvidgas. Vi
              ser det i att inkomstskillnaderna ska fortsätta att öka. Vi ser
              det i bakslagen för kvinnors ekonomiska oberoende. Inkomstklyftan
              mellan kvinnor och män har ökat med 10 000 kronor om året under
              mandatperioden. Det finns inga förslag på regeringens agenda som
              kommer att vända denna trend snarare tvärtom. Dessutom halveras
              nu anslaget för jämställdhetsåtgärder.
            </seg>
          </u>
          <u>
            <seg>
              Vi ser det i att under den borgerliga regeringen ska massarbetslöshet
              vara det konstanta läget. Vi ser det i att studenterna får låna
              sig till en bättre ekonomi i stället för höjda studiebidrag, som
              tre av fyra regeringspartier tidigare har utlovat. Det här kallar
              finansministern för att ta ansvar för Sverige.
            </seg>
          </u>
          <u>
            <seg>
              Enligt den förra socialförsäkringsministern gjordes ändringarna
              i sjukförsäkringen för att finansiera en del av regeringens skattesänkningar.
              Svårt sjuka människor tillåts inte längre vara sjuka, utan tvingas
              ur sjukförsäkringen för att stå till arbetsmarknadens förfogande.
              I stället för att ändra på det sjuka regelverket, som människor
              med ett uns av medmänsklighet i kroppen skulle ha gjort, anställs
              en spin doctor. Det är en reklammakare betald av oss skattebetalare
              som ska få oss att inse att det är oss det är fel på vi som inte
              tycker att man ska sparka på sjuka människor. Det är tydligen
              de sjuka det är fel på som inte blir friska när regeringen har
              bestämt det.
            </seg>
          </u>
          <u>
            <seg>
              Regeringens löfte att se över om reformerna har haft icke avsedda
              konsekvenser blir som ett slag i ansiktet på alla dem som har
              drabbats av den cyniska politiken. Jag undrar om det var sjukförsäkringen
              Reinfeldt tänkte på när han läste upp regeringsförklaringen: Vi
              vill lägga grunden för ett mer rättvist samhälle som håller ihop,
              där människor kan känna trygghet. Tänkte han på att Sverige fick
              en kvarts miljon fler fattiga under förra mandatperioden, varav
              80 000 barn? Eller tänkte han på att inkomstskillnaderna mellan
              kvinnor och män hade ökat med 10 000 kronor? Eller tänkte han
              på massarbetslösheten med en fördubbling av antalet långtidsarbetslösa
              ungdomar, där en av tre är långtidsarbetslös?
            </seg>
          </u>
          <u>
            <seg>
              Reinfeldt vet allt det här. Ändå säger han att det är ett starkt
              Sverige vi ser växa fram. Det är mer sant att säga att regeringen
              har byggt landet efter principen om den starkes rätt. Det handlar
              på ett plan om oss vi som inte har blivit allvarligt sjuka eller
              råkat ut för en olycka och som inte har förlorat jobbet i krisen.
              Regeringen trampar på folk som har råkat illa ut och säger till
              oss andra att det är för vår skull.
            </seg>
          </u>
          <u>
            <seg>
              Det är grundfalskt. Kostnaderna för att slå på den som ligger
              är djupa och långsiktiga. Det handlar om människor som kanske
              aldrig kommer att kunna arbeta fullt ut därför att de har förvägrats
              en fungerande rehabilitering eller möjligheter till vidareutbildning
              eller omskolning. Att sätta skattesänkningar före dessa investeringar
              kommer att stå oss dyrt.
            </seg>
          </u>
          <u>
            <seg>
              Regeringen fortsätter att dela in oss i grupper av närande och
              tärande. Under de senaste fyra åren har regeringen med kuslig
              precision styrt i en riktning som leder till ett helt annat samhälle.
              Det vi ser är en politik för ett stelnande klassamhälle.
            </seg>
          </u>
          <u>
            <seg>
              OECD visar på en rad faktorer som är knutna till hög social rörlighet.
              Låt oss gå igenom dem och jämföra dem med regeringens politik!
              En sådan faktor är att skolan är socialt blandad och att den kunskapsmässiga
              sorteringen och graderingen sker sent. Regeringen driver tvärtom
              på för att eleverna ska tvingas välja inriktning tidigare och
              sorteras i A- och B-lag. Den vill införa elitklasser. En andra
              chans får man se sig i himlen efter.
            </seg>
          </u>
          <u>
            <seg>
              En annan faktor som OECD tar upp är en väl utvecklad offentlig
              sektor och progressiva skatter. Regeringen riktar i stället skattesänkningar
              till de rikaste samtidigt som den låter tusentals jobb dras bort
              i skolan och vården.
            </seg>
          </u>
          <u>
            <seg>
              En tredje faktor är en stark arbetslöshetsförsäkring. Det är
              inte svårt att se varför det ger social rörlighet. Det ser till
              att människor kan stå upp också efter den hårda smäll det kan
              vara att förlora jobbet. Regeringen slår sönder försäkringsskyddet
              så att den som har tappat jobbet i krisen får se sin inkomst halveras.
            </seg>
          </u>
          <u>
            <seg>
              En fjärde faktor är hög facklig organisationsgrad och kollektivavtal
              som täcker en stor del av arbetsmarknaden. Här har vi sett hur
              anslutningsgraden har fallit med regeringens politik. Det har
              blivit lättare för oseriösa företag att konkurrera med lönedumpning
              än med produktivitet.
            </seg>
          </u>
          <u>
            <seg>
              En femte faktor är små inkomstskillnader. Enligt Statistiska
              centralbyrån har inkomstskillnaderna i Sverige aldrig varit större
              än de är i dag.
            </seg>
          </u>
          <u>
            <seg>
              På punkt efter punkt driver regeringen en politik som försvårar
              den sociala rörligheten och därmed förstör möjligheter för människor
              och för ekonomins utveckling.
            </seg>
          </u>
          <u>
            <seg>
              Statsministern säger att den största klyftan finns mellan dem
              som har ett arbete och dem som står utanför arbetsmarknaden. Då
              infinner sig en stilla undran: Är det inte just det som är meningen
              med regeringens så kallade arbetslinje? En av tio heltidsarbetande
              får ut 80 procent i arbetslöshetsersättning. Som extra plåster
              på såren får den som har förlorat jobbet betala högre skatt. Avgifterna
              i a-kassan blir högre vid hög arbetslöshet.
            </seg>
          </u>
          <u>
            <seg>
              Regeringen räknar med att arbetslösheten i slutet av mandatperioden
              ska vara tillbaka där den var när Anders Borg tillträdde som finansminister.
              Vi är då tillbaka på ruta ett i ett flera grader kallare samhälle.
              Resultatet av 100 miljarder kronor i sänkta skatter leder inte
              ens till att vi lämnar stadiet av massarbetslöshet. Men numera
              kanske full sysselsättning är lika med 6 procents arbetslöshet.
              Vi ser inte ett enda nytt skarpt förslag för nya jobb i budgetpropositionen.
            </seg>
          </u>
          <u>
            <seg>
              Politiken fungerar inte om syftet är att sänka arbetslösheten.
              Däremot fyller den med stor framgång ett helt annat syfte: att
              pressa tillbaka löner och arbetsvillkor. Det är det gamla klassamhället
              som är ledstjärnan.
            </seg>
          </u>
          <u>
            <seg>
              Kärnan i regeringens princip om den starkes rätt är de starka
              ägargruppernas rätt. De som pumpade in miljoner i Moderaternas
              valkampanj har fått rejäl ränta på sina pengar. Regeringen bygger
              landet av och för de stora ägargrupperna.
            </seg>
          </u>
          <u>
            <seg>
              Riskkapitalbolag dominerar den privata välfärdsmarknaden. Våra
              gemensamma tillgångar säljs ut till reapriser. McDonalds belönas
              med en ungdomsrabatt för arbetsförhållanden där väldigt få kan
              jobba någon längre tid.
            </seg>
          </u>
          <u>
            <seg>
              Poängen med att vi ska bli kunder i vår egen välfärd har aldrig
              handlat om våra behov som brukare. Det handlar om att välfärd
              ska vara något som ägs och säljs av företag och finansieras av
              våra skattepengar. Vi bygger upp en enorm låtsasmarknad där företagen
              inte själva finansierar sin produktion.
            </seg>
          </u>
          <u>
            <seg>
              Financial Times konstaterade nyligen att vården är en attraktiv
              sektor för riskkapital då den förväntas vara relativt immun mot
              konjunkturnedgångar. Eller med andra ord: Även när det blir kris
              blir folk sjuka och behöver vård och omsorg. Även i ekonomiska
              svackor är vi skattebetalare där och fixar vinsten. Därför är
              välfärden ett bra investeringsobjekt. Ett nytt Sverige växer fram,
              där riskkapitalbolag skär guld med täljknivar. Det är vårt guld
              våra gemensamma skattepengar. Avkastningen i omsorgsbranschen
              är mer än dubbelt så hög som i fastighetsverksamhet eller i elförsörjning.
              År 2008 tog de privata ägarna ut ca 7 miljarder i vinster på välfärden
              från dina och mina skattepengar.
            </seg>
          </u>
          <u>
            <seg>
              De här vinsterna tränger ut viktig välfärdsverksamhet. Det hade
              räckt till 18 000 heltidstjänster inom vård, skola och omsorg.
              Utvecklingen är extra bekymmersam, eftersom antalet anställda
              i välfärden har minskat med 33 000 de senaste två åren och förväntas
              minska med 20 000 i år. Vi behöver fler anställda i välfärden,
              inte färre.
            </seg>
          </u>
          <u>
            <seg>
              Regeringens politik har inneburit större barngrupper i förskola
              och fritis och att lärartätheten har urholkats. Det är helt orimligt
              att rätten att göra vinst på skattemedel går före barns och gamlas
              utveckling och omsorg.
            </seg>
          </u>
          <u>
            <seg>
              Med den tillfälliga satsning som regeringen gör 2011 på kommunsektorn
              kan vi se att kommunerna inte ens klarar kraven på god ekonomisk
              hushållning. Regeringen räknar med en otroligt låg kommunal konsumtion,
              långt under historiskt genomsnitt. Det är en minskning med över
              tre fjärdedelar från år 2009.
            </seg>
          </u>
          <u>
            <seg>
              Skillnaden i levnadsvillkor mellan kvinnor och män har ökat de
              senaste fyra åren. Vi hade behövt en politik för ökad jämställdhet
              en politik som ger bättre ekonomiska villkor för oss kvinnor såsom
              rätt till heltid via lagstiftning, rätt till barnomsorg på obekväm
              arbetstid, en stor satsning på mindre barngrupper i förskola och
              skola och bättre kvalitet i äldreomsorgen. Då hade vi kvinnor
              fått kraftigt förbättrade levnadsvillkor. Vår vardag hade sett
              annorlunda ut. Nu får vi se en fortsatt överföring från kvinnor
              till män. Som jag sade tidigare halveras dessutom budgeten för
              särskilda jämställdhetsåtgärder.
            </seg>
          </u>
          <u>
            <seg>
              Kärnan i regeringens politik är att de starka ägargrupperna ska
              kunna få och ta sig vilka rättigheter som helst. De som redan
              har mycket ska ha mer. Vi vill i stället förändra Sverige i en
              mer solidarisk, jämlik och jämställd riktning. Då måste vi föra
              en politik som bygger på insikten om att vi behöver varandra och
              att alla ska få känna sig behövda och tas till vara. Om vi kan
              bygga den solidariteten i Sverige kan vi också sätta en helt annan
              politisk kurs en politisk kurs för jämlikhet.
            </seg>
          </u>
          <note>
            I detta anförande instämde Jacob Johnson (V).
          </note>
          <note type="speaker">
            Anf. 76 Finansminister ANDERS BORG (M) replik:
          </note>
          <u>
            <seg>
              Fru talman! Ulla Andersson talar mycket om rättvisa. Vi vill
              bygga ett samhälle som präglas av sammanhållning. På den punkten
              har vi en samsyn, men det finns en grundläggande och djup skiljelinje
              mellan oss och Vänsterpartiet.
            </seg>
          </u>
          <u>
            <seg>
              Vi tror att arbetslinjen, full sysselsättning, är utgångspunkten
              för att bygga rättvisa. Vi tror på ett samhälle som präglas av
              att människor kan och vill påverka sin egen situation genom eget
              arbete, ett samhälle som präglas av företagsamhet i vid mening,
              där vi uppmuntrar till ansvarstagande investeringar och sparande
              och ett samhälle där kunskap utgör grunden för rörlighet med betyg,
              ordning och reda och välutbildade lärare som undervisar i matematik
              och andra komplicerade ämnen. Det ger rörlighet.
            </seg>
          </u>
          <u>
            <seg>
              Det är därför vänsterpolitiken i praktiken har byggt ökade klyftor,
              det är därför de år vi hade med rödgrön majoritet ledde till att
              klyftorna i svensk ekonomi vidgades och det är därför vi kan se
              att vi tack vare arbetslinjen och tack vare en politik för full
              sysselsättning har klarat krisen med mer av sammanhållning och
              mindre av motsättningar än de flesta andra länder.
            </seg>
          </u>
          <u>
            <seg>
              Arbetslinjen är grunden för rättvisa. Hur kan Ulla Andersson
              mena att vi bygger ett rättvist samhälle när Vänsterpartiet inte
              har en politik för full sysselsättning?
            </seg>
          </u>
          <note type="speaker">
            Anf. 77 ULLA ANDERSSON (V) replik:
          </note>
          <u>
            <seg>
              Fru talman! Jag tycker att Anders Borgs linje i den här budgetdebatten
              är väldigt intressant. Anders Borg pratar om arbetslinjen men
              lägger fram väldigt få förslag för att konkret skapa jobb. Det
              verkar som om Anders Borg har missat att vi har en massarbetslöshet
              i Sverige. Själv räknar han med 8,3 procents arbetslöshet nästa
              år. Det är väldigt många människor som får se sin vardag förstörd
              och sin ekonomi krossad och som känner en väldigt stor oro. En
              tredjedel av de arbetslösa är långtidsarbetslösa. Jag ser väldigt
              få åtgärder för att bistå dem att komma närmare arbetsmarknaden
              och finna ett jobb.
            </seg>
          </u>
          <u>
            <seg>
              Låt mig ta ett exempel. Jag kommer från Gävleborg. Där var 16
              500 arbetslösa i augusti, och det fanns 890 lediga jobb. Det betyder
              att regeringen anser att 15 600 gävleborgare är för slöa eftersom
              de, enligt regeringens arbetslinje, måste känna den ekonomiska
              piskan vina hårdare för att söka fler jobb. Men på vilket sätt,
              Anders Borg, får de jobb genom att a-kassan har sänkts kraftigt?
              På vilket sätt blir deras vardag bättre? På vilket sätt gynnar
              det full sysselsättning, om det inte är så, vilket du inte vågar
              erkänna, att din politik ska leda till sänkta löner och därmed
              en förhoppning om att arbetsgivarna ska anställa fler, om nu inte
              vinsterna i stället blir större?
            </seg>
          </u>
          <note type="speaker">
            Anf. 78 Finansminister ANDERS BORG (M) replik:
          </note>
          <u>
            <seg>
              Fru talman! Ulla Andersson frågar förvånansvärt nog hur regeringens
              politik skulle kunna leda till ökad rättvisa och sammanhållning.
              Det är ju så uppenbart. Vi har värnat ansvarstagandet för offentliga
              finanser. I Spanien och Grekland ska det nu göras stora nedskärningar.
              Där ska offentliganställda sägas upp och pensionsåldern höjas.
              Så är det inte i Sverige. I Sverige kan vi fortsätta att satsa
              och förstärka arbetslinjen. Det är därför de nordiska länderna,
              Danmark, Finland och Sverige, ser ut att klara den här krisen
              bättre än många andra. Vi har fört en ansvarsfull ekonomisk politik.
            </seg>
          </u>
          <u>
            <seg>
              Nu hör jag hur det höjs röster i Vänsterpartiet att man ska överge
              utgiftstak och överskottsmål. Man kan naturligtvis säga att det
              här är en alltför försiktigt budget från regeringens sida, men
              värnar man ordning och reda i offentliga finanser måste man se
              till att man återställer ordningen innan man går in i nästa kris.
            </seg>
          </u>
          <u>
            <seg>
              Det är därför vår politik för full sysselsättning leder till
              rättvisa, och det därför Ulla Anderssons politik för arbetslöshet
              skulle leda till ökad orättvisa.
            </seg>
          </u>
          <note type="speaker">
            Anf. 79 ULLA ANDERSSON (V) replik:
          </note>
          <u>
            <seg>
              Fru talman! Jag kan konstatera, Anders Borg, att om du hade läst
              den rödgröna regeringsplattformen och vårmotionen kunde du ha
              sett att vi hade förslag som skapade 100 000 fler jobb och utbildningsplatser
              än regeringens förslag.
            </seg>
          </u>
          <u>
            <seg>
              Jag kan konstatera att din politik just nu innebär att vi kommer
              att ha en massarbetslöshet hela nästa mandatperiod. Om du menar
              att det är att ta ansvar vet inte jag riktigt vad ordet ansvar
              innebär längre. Jag tycker att det är en märklig arbetslinje.
              Den enda politik du har är en förhoppning om att sänkta skatter
              och sänkt a-kassa på något sätt ska leda till fler jobb. Du kunde
              ha tagit ansvar och bidragit med en politik som skapar fler arbetstillfällen,
              och du kunde ha gjort nödvändiga samhällsinvesteringar. Då hade
              vi kunnat pressa ned arbetslösheten och väldigt många fler människor
              kunde ha fått bidra till det här samhällsbygget. Det hade varit
              att ta ansvar för såväl den ekonomiska politiken som den enskilda
              människans möjligheter att bygga sig ett starkt liv.
            </seg>
          </u>
          <note type="speaker">
            Anf. 80 ANNIE JOHANSSON (C) replik:
          </note>
          <u>
            <seg>
              Fru talman! Vänsterpartiet säger sig föra en politik för jämställdhet
              och vill bland annat ha en kvoterad föräldraförsäkring som ska
              delas lika mellan föräldrarna. Deras samarbetspartner Socialdemokraterna
              och Miljöpartiet har liknande lösningar som också skulle ge föräldrarna
              själva mindre att säga till om, men resultatet av de rödgröna
              förhandlingarna blev noll och intet.
            </seg>
          </u>
          <u>
            <seg>
              Faktum är att det är alliansregeringen som levererar på jämställdhetsområdet,
              inte oppositionen. I budgetpropositionen lägger vi fram förslag
              om att föräldrar ska kunna vara föräldralediga samtidigt med föräldrapenning
              i 30 dagar under barnets första levnadsår. Det skapar möjligheter
              för föräldrar att gemensamt vara hemma under de första viktiga
              månaderna. Vi höjer barndelen i bostadsbidraget till ensamstående
              föräldrar. Dessutom ska jämställdhetsbonusen som uppmuntrar föräldrar
              till ett jämställt uttag av föräldraledighet betalas ut i anslutning
              till föräldrapenningen.
            </seg>
          </u>
          <u>
            <seg>
              Samtidigt förlänger vi jämställdhetssatsningen i skolorna, insatserna
              för våldsutsatta kvinnor och kampen mot prostitution.
            </seg>
          </u>
          <u>
            <seg>
              Hur blir det med de rödgrönas kvoterade föräldraförsäkring? Ska
              ni flytta makten från barnfamiljerna till oss lagstiftare?
            </seg>
          </u>
          <u>
            <seg>
              Jag och Centerpartiet vill stärka människors egen makt och jämställdhet
              inte genom lagkrav och pekpinnar utan genom möjligheter och självbestämmande.
            </seg>
          </u>
          <note type="speaker">
            Anf. 81 ULLA ANDERSSON (V) replik:
          </note>
          <u>
            <seg>
              Fru talman! Det är lite intressant att konstatera att Centerpartiet
              och Kristdemokraterna har samma linje i jämställdhetspolitiken.
              Det får en att fundera vidare, om jag säger så. Ni, såväl som
              Kristdemokraterna, tycker att det är viktigare att man får bestämma
              själv än att jämställdheten faktiskt får råda. Ni sätter kvinnors
              livsförutsättningar på undantag. Det är rätt intressant att Centern
              och Kristdemokraterna har hittat varandra där.
            </seg>
          </u>
          <u>
            <seg>
              Jag vet inte om Annie Johansson har missat att er politik har
              lett till att det har försvunnit 30 000 jobb i välfärden. Det
              är framför allt kvinnors arbetstillfällen. Det är framför allt
              vi kvinnor som drabbas, eftersom det är vår fritid och vår vardag
              som påverkas av det.
            </seg>
          </u>
          <u>
            <seg>
              Jag vet inte om Annie Johansson har missat att inkomstskillnaderna
              har ökat kraftigt under den förra mandatperioden. Jag vet inte
              heller om Annie Johansson har missat att regeringens reformer
              framför allt har gått till män.
            </seg>
          </u>
          <u>
            <seg>
              Kanske är det till och med så att Annie Johansson har missat
              att ni halverar budgetposten för jämställdhet. Jag tycker att
              det verkar så när man hör på ditt inlägg. Du kan gå tillbaka och
              titta själv i budgetpropositionen. Där ser det faktiskt ut så.
              Det kanske du kan prata med Kristdemokraterna om. Det kanske är
              en gemensam linje ni har att det inte är så viktigt att satsa
              på jämställdhet, så därför kan man dra ned den budgetposten.
            </seg>
          </u>
          <u>
            <seg>
              Om du hade menat allvar, Annie Johansson, med ambitionerna att
              öka kvinnors frihet hade ni lagt fram en politik som verkligen
              utökar kvinnors frihet. Om vi tittar i den här budgetpropositionen
              kan vi se att kommunernas verksamhet kommer att fortsätta ligga
              på en konstant låg nivå hela mandatperioden enligt era egna beräkningar.
              Det betyder att viktiga investeringar som vi skulle behöva göra
              i förskolan, skolan och äldreomsorgen kommer att utebli. Det betyder
              att vi kvinnor kommer att få fortsätta att tvingas gå ned i arbetstid
              eller fixa allt detta på vår fritid för att ni inte tar ansvar
              för att öka och förbättra våra levnadsförutsättningar. Det beklagar
              jag djupt.
            </seg>
          </u>
          <note type="speaker">
            Anf. 82 ANNIE JOHANSSON (C) replik:
          </note>
          <u>
            <seg>
              Fru talman! Jag ställer återigen frågan: Hur ska det bli med
              föräldraförsäkringen och de rödgröna partierna? Ska man komma
              överens om att det ska vara en delad och kvoterad föräldraförsäkring?
              Eller ska man fortsätta att diskutera den här frågan utan att
              komma fram till någonting?
            </seg>
          </u>
          <u>
            <seg>
              Den här mandatperioden har alliansregeringen satsat på just jämställdhet.
              Vi har bland annat satsat på en handlingsplan när det gäller mäns
              våld mot kvinnor för att öka kvinnors frihet. Vi har satsat på
              skattesänkningar för låg- och medelinkomsttagare, varav många
              är kvinnor, för att framför allt öka friheten för just kvinnor.
              Vi har öppnat tidigare slutna och stängda marknader inom välfärden
              för att öka kvinnors frihet att välja arbetsgivare och för att
              öka deras möjligheter att bli egna entreprenörer.
            </seg>
          </u>
          <u>
            <seg>
              På en rad olika områden har vi ökat kvinnors frihet, och vi kommer
              att fortsätta göra det.
            </seg>
          </u>
          <u>
            <seg>
              Ulla Andersson säger att 30 000 jobb har försvunnit i välfärden.
              Det stämmer inte. Både SKL och SCB har faktiskt sågat dessa siffror.
              Välfärdstjänsterna inom den offentliga omsorgen har bytt arbetsgivare
              och finns i stället inom den privata sektorn. Antalet anställda
              i privata vårdföretag ökade med över 30 000 mellan 2006 och 2009,
              och fler nya vårdcentraler och omsorgsföretag har startats runt
              om i landet, vilket med kraft kommer att öka kvinnors frihet när
              det gäller fler arbetsgivare.
            </seg>
          </u>
          <note type="speaker">
            Anf. 83 ULLA ANDERSSON (V) replik:
          </note>
          <u>
            <seg>
              Fru talman! Det där samtalet får Annie Johansson ta med Konjunkturinstitutet
              som har konstaterat att det har försvunnit över 30 000 jobb i
              kommunsektorn under dessa två år, när privatiseringarna är bortrensade.
            </seg>
          </u>
          <u>
            <seg>
              Jag ska fortsätta på privatiseringsspåret. Det tas ut stora vinster
              ur vår gemensamma välfärd. År 2008 var det 7 miljarder. Det är
              oerhört mycket pengar som skulle ha kunnat gå till en minskning
              av barngruppernas storlek i förskolan, till en bättre äldreomsorg,
              till fler heltidstjänster och så vidare. Men ni valde i stället
              att privatisera än mer. Dessa siffror kommer att stiga under de
              närmaste åren.
            </seg>
          </u>
          <u>
            <seg>
              När det gäller frågan om föräldraförsäkringen kan jag ställa
              en motfråga. Är ni överens med Kristdemokraterna om att ta bort
              de så kallade pappamånaderna?
            </seg>
          </u>
          <u>
            <seg>
              Vi rödgröna är överens om att det ojämna uttaget av föräldraförsäkringen
              är problematiskt eftersom det påverkar kvinnors löneutveckling,
              det påverkar kvinnors möjligheter till att få heltidstjänster,
              och det påverkar kvinnors möjligheter till karriärutveckling.
              Vi vill göra någonting åt det. Det verkar inte ni vilja göra.
            </seg>
          </u>
          <note type="speaker">
            Anf. 84 ANDERS SELLSTRÖM (KD):
          </note>
          <u>
            <seg>
              Fru talman! Den 19 september gav svenska folket sin röst till
              Alliansen. Det var ett klart och tydligt besked om att den ekonomiska
              politik som Alliansen har fört under fyra år, genom såväl goda
              tider som kristider, är den rätta.
            </seg>
          </u>
          <u>
            <seg>
              Kristdemokraterna ser tre viktiga uppgifter under den kommande
              mandatperioden. En uppgift är att bekämpa arbetslösheten och se
              till att det skapas fler jobb. Detta kan bara göras genom ordning
              och reda i de offentliga finanserna och en politik som både uppmuntrar
              arbete och ansvarstagande samt ökar möjligheterna för företag
              att växa och anställa.
            </seg>
          </u>
          <u>
            <seg>
              En annan uppgift är att ge människor och familjer större frihet
              och mer tid, att ge dem större ekonomiska marginaler och att sätta
              en gräns för politiken. Kristdemokraterna tror på människors och
              familjers förmåga och vilja att ta ansvar för sig och sina medmänniskor.
              Människor ska kunna leva på sin lön och även ha råd att spara
              lite pengar på banken. När fler människor har förmåga att hantera
              det oväntade har vi fått ett samhälle som är både tryggare och
              friare.
            </seg>
          </u>
          <u>
            <seg>
              En ytterligare uppgift är att avsevärt höja kvaliteten på det
              som politiken faktiskt ska göra. Äldreomsorgen behöver bli tryggare
              och erbjuda mer valfrihet i hela landet. Köerna i vården måste
              bort. Lärarna behöver ges tillräckligt med tid för att förmedla
              kunskap och skapa arbetsro. Sjukförsäkringen och andra trygghetssystem
              ska vara väl fungerande och fokusera på att hjälpa alla som med
              rätt stöd kan jobba så att de snabbt kan komma tillbaka till arbetslivet.
            </seg>
          </u>
          <u>
            <seg>
              Fru talman! Med denna budget fortsätter vi vårt gemensamma arbete
              att ta ansvar för Sverige som vi påbörjade hösten 2006. Det är
              ett ansvar för ekonomin, där fler och fler ges möjligheten att
              kunna stå på egna ben och känna glädjen i att försörja sig genom
              ett arbete. Bland annat därigenom kan ekonomiska klyftor i samhället
              minska. Fler företag ska starta, växa och stanna i vårt land.
            </seg>
          </u>
          <u>
            <seg>
              Den avgörande utmaningen inför denna mandatperiod är att säkerställa
              den ekonomiska återhämtningen och att göra allt för att krisens
              negativa effekter på arbetslöshet och sysselsättning inte ska
              bli permanenta. Då kan vi hålla ihop Sverige och fortsatt värna
              välfärden.
            </seg>
          </u>
          <u>
            <seg>
              De som drabbas värst om man slarvar med ekonomin är de mest utsatta
              de som bäst behöver en väl fungerande barnomsorg, skola eller
              sjukvård och de som är beroende av att trygghetssystemen fungerar
              vid just sjukdom eller arbetslöshet. Vi kommer därför inte att
              kompromissa med ansvaret för de offentliga finanserna.
            </seg>
          </u>
          <u>
            <seg>
              Fru talman! Sverige ska vara ett land där det lönar sig att arbeta
              och där fler vill anställa och fler företag kan starta och växa.
              Det lägger grunden för ett Sverige som står starkt när ekonomin
              tar fart. Budgetpropositionen präglas därför av förslag som säkrar
              att återhämtningen fortsätter, att jobben och företagen blir fler
              samt att arbetslösheten sjunker. Det kommer också att krävas riktade
              insatser mot dem med svag förankring på arbetsmarknaden. Det gäller
              arbetslösa, funktionshindrade och utrikes födda som löper risk
              att bli lämnade utanför när konjunkturen nu åter vänder. Det gäller
              också unga människor som måste få förbättrade möjligheter till
              tidig kontakt med arbetsmarknaden.
            </seg>
          </u>
          <u>
            <seg>
              Sverige har i dag en starkare ekonomi än nära nog något annat
              land i Europa. Den positionen ska vi slå vakt om av flera skäl.
              Starka offentliga finanser är en förutsättning för en stabil återhämtning.
              Det skapar utrymme för viktiga reformer under de kommande åren.
              Därtill är långsiktigt ansvarstagande för svensk ekonomi avgörande
              för vår förmåga att rusta oss för framtiden.
            </seg>
          </u>
          <u>
            <seg>
              Fru talman! Statens roll är att ange de ramar och regler som
              ska gälla för näringslivet och företagen, inte att äga och driva
              företag. Vi ska inte spekulera med skattebetalarnas pengar. Därför
              bör vi så snart det är möjligt fortsätta utförsäljningen av statliga
              företag. Här tänker jag på Nordea, Telia Sonera och SBAB. Tidigare
              försäljningar genomdrivna av min partikollega Mats Odell har använts
              på ett mycket klokt sätt för att minska just statsskulden, vilken
              nu är bland de lägsta i hela Europa. Minskade räntekostnader för
              lånen innebär att mer resurser finns för att värna om välfärdens
              kärna.
            </seg>
          </u>
          <u>
            <seg>
              Fru talman! Det är inget självändamål att ha en skillnad i skatter
              mellan pensionärer och dem som arbetar. Under den gångna mandatperioden
              har vi sänkt skatten med 5,5 miljarder kronor i två steg för pensionärerna,
              och nu sänker vi skatten ytterligare med 7 ½ miljard. Det är oöverträffat
              historiskt att kunna göra dessa skattesänkningar.
            </seg>
          </u>
          <u>
            <seg>
              Men vi är också intresserade av de ambitioner som regeringen
              har att införa avdragsrätt för ideella gåvor. Men det räcker faktiskt
              inte med en ambition. Detta är en oerhört viktig reform som vi
              snart måste få genomförd.
            </seg>
          </u>
          <u>
            <seg>
              Vi kristdemokrater och Alliansen gick till val på genomförande
              av avdragsrätt för gåvor till ideella organisationer. Min fråga
              till finansminister Anders Borg blir därför: När kommer denna
              ambitionsnivå att övergå till reell verklighet?
            </seg>
          </u>
          <note type="speaker">
            Anf. 85 Finansminister ANDERS BORG (M):
          </note>
          <u>
            <seg>
              Fru talman! Det har varit en viktig budgetdebatt. Regeringens
              budgetproposition visar tydligt att Sverige står starkt när andra
              länder darrar och skakar. Vi har för 2010 en bnp-prognos på strax
              under 5 procent. Det är den kanske starkaste tillväxten bland
              alla industriländer. När andra länder dignar under budgetunderskott
              har Sverige en tydlig väg tillbaka till överskott och stabilitet.
              Vi ser att sysselsättningen kommer. Det är 100 000 fler i arbete
              i dag än förra året.
            </seg>
          </u>
          <u>
            <seg>
              Detta är en stark grund att arbeta vidare på. Men det ger inte
              anledning att underskatta de risker som vi ser. Det finns en oro
              i världsekonomin. USA dignar under stora underskott och en skuldsättning
              i den privata sektorn som dämpar tillväxten. Vi har ett Europa
              där oro kring offentliga finanser utgör en fortsatt risk.
            </seg>
          </u>
          <u>
            <seg>
              Det kommer det kan vi vara säkra på nya kriser. En robust ekonomisk
              politik tar hänsyn till detta. Den väger in riskerna, och den
              vill återställa ordningen i offentliga finanser innan vi kommer
              tillbaka till nästa kris. En robust ekonomisk politik nöjer sig
              inte med att sysselsättningen nu ökar utan vill arbeta vidare
              med att förstärka arbetslinjen. Det är två viktiga utgångspunkter
              för den ekonomiska politiken under de kommande åren.
            </seg>
          </u>
          <u>
            <seg>
              I budgetpropositionen presenterar vi viktiga steg. Vi vidtar
              ytterligare åtgärder för jobben genom att satsa pengar på kommunerna,
              genom att stärka kunskapsbasen i skolan, genom att tillföra medel
              för fler praktikplatser och fler coacher. Vi vill också säkra
              att Sverige är ett välfärdssamhälle även efter krisen. Därför
              förstärker vi vårdgarantin, och därför gör vi ytterligare satsningar
              inom omsorgen.
            </seg>
          </u>
          <u>
            <seg>
              Vi har också reformambitioner på lång sikt. Vi kan inte nöja
              oss med att sysselsättningen under de kommande åren ökar med 250
              000 och att arbetslösheten nu minskar. Vi måste gå vidare och
              förstärka arbetslinjen. Det ska löna sig bättre att arbeta. Det
              måste finnas fler företag som vill anställa. Vi måste vidga vägarna
              tillbaka till arbetsmarknaden.
            </seg>
          </u>
          <u>
            <seg>
              Denna debatt har präglats av ett tonläge av pragmatism och omprövning.
              Nu har vi ett ansvar inför väljarna att vi alla tar vår utgångspunkt
              i valrörelsen. Från vår utgångspunkt är valets utfall tydligt.
              Vi har fått ett mandat för ansvar. Det gäller ansvar för att upprätthålla
              ordning och reda i offentliga finanser, ansvar för att säkra att
              det inte byggs upp nya obalanser i svensk ekonomi och ansvar för
              att vi ska ha ordning och reda i den ekonomiska politiken.
            </seg>
          </u>
          <u>
            <seg>
              Men också arbete och företagsamhet samt att det lönar sig att
              arbeta och att investera i kunskap och tillväxt på sikt är viktigt
              för att stärka arbetslinjen och också sammanhållningen.
            </seg>
          </u>
          <u>
            <seg>
              Ett bra samhälle präglas inte av klyftor. Ett bra samhälle erbjuder
              en god välfärd till alla medborgare. En bra välfärd bygger på
              att vi har en politik för arbete åt alla. Det är detta som är
              vår utgångspunkt för arbetet under denna mandatperiod.
            </seg>
          </u>
          <note type="speaker">
            Anf. 86 THOMAS ÖSTROS (S) replik:
          </note>
          <u>
            <seg>
              Fru talman! Den här debatten har inte signalerat någon beredskap
              för en omprövning hos Alliansen trots att regeringen nu är en
              minoritetsregering med en inte självklar väg framåt med sina förslag.
              Budgeten har sin speciella procedur för beslut i riksdagen. Men
              hundratals förslag kommer att lämnas för vilka regeringen inte
              har någon majoritet i riksdagen.
            </seg>
          </u>
          <u>
            <seg>
              Det är heller ingen omprövning i den centrala delen av politiken,
              nämligen jobbpolitiken. När Anders Borg lägger fram en budget
              som visar på fyra år av högkonjunktur och som ändå slutar i en
              arbetslöshet 2014 på en nivå där man traditionellt brukar tala
              om massarbetslöshet fångar jag inte upp någon signal om omprövning
              av jobbpolitiken. Denna är ineffektiv och har inte fungerat. Den
              leder inte till en kraftigt minskad arbetslöshet. I stället permanentas
              utanförskapet.
            </seg>
          </u>
          <u>
            <seg>
              Mest tydlig blir bristen på signaler till omprövning när det
              gäller välfärden och kommunsektorn. Under valrörelsen hävdades
              det att det inte var några uppsägningar inom kommunsektorn. Men
              i dag i budgetpropositionen redovisar regeringen att närmare 30
              000 människor har fått lämna välfärden. Med hänsyn tagen till
              plusjobb och nystartsjobb återstår att ca 20 000 personer har
              fått lämna välfärden. Samtidigt visar regeringens egna bedömningar
              att kommunsektorn under de kommande åren kommer att ha underskott.
              Kommunerna klarar inte kraven på en god ekonomisk hushållning,
              enligt Finansdepartementet.
            </seg>
          </u>
          <u>
            <seg>
              Framför oss har vi alltså en tuff tid för kommunerna. Ändå signalerar
              regeringen att man framöver prioriterar permanenta skattesänkningar
              framför att kommunerna får bättre möjligheter att upprätthålla
              en god kvalitet i skola, sjukvård och omsorg. Vad är det för typ
              av prioritering, och vilken omprövning signalerar det från en
              minoritetsregering som inte klarar den viktigaste frågan, nämligen
              kampen mot arbetslösheten?
            </seg>
          </u>
          <note type="speaker">
            Anf. 87 Finansminister ANDERS BORG (M) replik:
          </note>
          <u>
            <seg>
              Fru talman! Låt mig börja med att tacka Thomas Östros för att
              han visar uthållighet i denna långa debatt. Vi kommer att ha många
              debatter framöver och har haft många under valrörelsen.
            </seg>
          </u>
          <u>
            <seg>
              Thomas Östros efterfrågar en omprövning. Det är naturligtvis
              en viktig och relevant frågeställning för oss alla. Valrörelsen
              handlade om två huvudlinjer, om arbetslinje mot bidragspolitik.
              Det är alldeles tydligt att väljarna underkände bidragspolitiken.
            </seg>
          </u>
          <u>
            <seg>
              Valrörelsen handlade om överbud mot ansvar. Det är alldeles tydligt
              att väljarna underkände överbudet. Ändå vill Thomas Östros nu
              argumentera för att vi ansluter oss till detta med att alltid
              kunna ge mer pengar till alla. Men så kan vi inte göra.
            </seg>
          </u>
          <u>
            <seg>
              Vi ska alltid försöka nå breda samförståndslösningar. Det måste
              bygga på att vi ömsesidigt ser vägar framåt. Jag välkomnar att
              Thomas Östros valde en sådan inledning på den här debatten. Men
              att omprövningen skulle bygga på att vi ger upp arbetslinjen kan
              jag inte förstå. Vi måste ändå se vad som har hänt.
            </seg>
          </u>
          <u>
            <seg>
              Vi har stärkt arbetslinjen och fattat svåra beslut. Vi har förstärkt
              jobbskatteavdraget. Nu kommer jobben tidigare än vi historiskt
              upplevt. Nu ser vi att Sverige har klarat krisen bättre än många
              trodde. Nu ser vi att sysselsättningen i Sverige kommer snabbare
              än i andra länder och att arbetslösheten här är lägre än arbetslösheten
              i Tyskland, Frankrike och de flesta andra europeiska länder och
              långt under den nivå vi ser i USA.
            </seg>
          </u>
          <u>
            <seg>
              Det kan ju inte vara så att vi ska ompröva huvudlinjerna här.
              En ansvarsfull ekonomisk politik med stabilitet i offentliga finanser
              samt arbetslinjen är det som lönat Sverige väl under krisen. Men
              naturligtvis välkomnar jag Thomas Östros mer öppna förhållningssätt.
            </seg>
          </u>
          <note type="speaker">
            Anf. 88 THOMAS ÖSTROS (S) replik:
          </note>
          <u>
            <seg>
              Fru talman! Det var ett klart och tydligt besked: Ingen omprövning
              när det gäller prioriteringen mellan skattesänkningar och välfärd.
              Trots att det nu är 30 000 färre som jobbar inom kommunsektorn
              kommer skattesänkningar att gå före kvalitet i skola och sjukvård.
              Det tycker jag är bekymmersamt med tanke på att resultaten i skolan
              inte har utvecklats på det sätt som de borde ha kunnat utvecklas
              i ett land av Sveriges snitt. Det behövs en större lärartäthet
              och mindre klasser och samtidigt en tidig uppföljning i skolan
              för att vi ska klara att tillhöra de bästa i världen när det gäller
              skolresultat.
            </seg>
          </u>
          <u>
            <seg>
              Inte heller när det gäller en omprövning av sjukförsäkringen
              har vi fått några sådana signaler i den här debatten trots den
              skarpa reaktion som regeringens väldigt hårda sjukförsäkringslag
              har skapat bland människor. Svårt sjuka människor utförsäkras
              nu. Det handlar om ca 15 000 personer utförsäkrade i år. Lika
              många blir det nästa år. Ändå finns det inte någon signal om omprövning
              och inga initiativ i budgetpropositionen.
            </seg>
          </u>
          <u>
            <seg>
              Omprövningens tid är tydligen ännu inte här. Men en minoritetsregering
              bör tänka över sin strategi särskilt i de här frågorna när man
              så grovt har misslyckats när det gäller jobben och sjukförsäkringen.
            </seg>
          </u>
          <note type="speaker">
            Anf. 89 Finansminister ANDERS BORG (M) replik:
          </note>
          <u>
            <seg>
              Fru talman! Thomas Östros har investerat mycket i att beskriva
              Sverige som det land som kanske klarat sig sämst, som det land
              där arbetslösheten har ökat mest och där utvecklingen varit sämre
              än utvecklingen i andra länder. Men det är en bild som inte överensstämmer
              med verkligheten.
            </seg>
          </u>
          <u>
            <seg>
              Det är i Sverige vi nu ser att arbetslösheten minskar och sysselsättningen
              ökar och att vi är på väg tillbaka till överskott. Det är i Sverige
              vi ser att vi har klarat en kris utan allvarliga skador på sammanhållningen
              detta medan andra samhällen nu dras isär av sociala konflikter
              och stora nedskärningar.
            </seg>
          </u>
          <u>
            <seg>
              Det kan inte vara meningen att då ompröva detta med ansvar och
              arbetslinje det som ger en stigande sysselsättning, ett minskat
              utanförskap och en sjunkande arbetslöshet. Jag tror inte att någon
              i dag skulle se det som klokt att vi omprövade och gick över till
              den för lite och för sent-politik som Thomas Östros företrätt.
              Men låt oss vårda försöken att nå ett annat samtalsklimat och
              ett bättre arbete för att hitta breda lösningar under de kommande
              åren!
            </seg>
          </u>
          <note type="speaker">
            Anf. 90 ULLA ANDERSSON (V) replik:
          </note>
          <u>
            <seg>
              Fru talman! Sett till hur den privata välfärdsmarknaden ser ut
              kan man säga att av de fyra dominerande aktörerna inom handikappomsorgen
              är alla fyra riskkapitalbolag. Inom äldreomsorgen och sjukvården
              finns det sex stora aktörer. Fem av dem är riskkapitalbolag. Inom
              skolan finns det fyra stora aktörer. Tre av dem har riskkapitalbolag
              som ägare. Jag skulle vilja säga att så gott som samtliga dessa
              är registrerade i skatteparadis.
            </seg>
          </u>
          <u>
            <seg>
              År 2008 när finanskrisen slog till sjönk vinsterna i näringslivet
              med över 13 procent. Denna nedgång drabbade emellertid inte de
              privata företagen inom välfärdssektorn. Där ökade vinsterna i
              stället med 5 procent. Man tog ut ungefär 7 miljarder kronor i
              vinst av våra skattemedel som i stället kunde ha använts till
              ungefär 18 000 heltidstjänster inom vård, skola och omsorg.
            </seg>
          </u>
          <u>
            <seg>
              Avkastningen på eget kapital i olika branscher är inom mineralutvinning
              16 procent. Avkastningen när det gäller el, gas, värme och kyla
              är 15 procent. Inom byggbranschen är avkastningen 22 procent,
              inom utbildning 23 procent, inom hälso- och sjukvård 25 procent
              och inom omsorg 33 procent.
            </seg>
          </u>
          <u>
            <seg>
              Tydligen är vår välfärdssektor en väldigt lukrativ bransch. Därför
              undrar jag om finansministern ser något problem med att mångmiljardbelopp
              av skattebetalarnas pengar går till privata vinster i stället
              för att gå till att fler anställs inom sjukvården och skolan,
              särskilt med tanke på att så många jobb försvunnit under de två
              senaste åren och beräknas försvinna i år.
            </seg>
          </u>
          <u>
            <seg>
              Dessutom: Eftersom ni räknar med en kraftig minskning av den
              kommunala konsumtionen under den kommande mandatperioden kommer
              den att ligga långt under ett historiskt genomsnitt undrar jag,
              Anders Borg: Är stora vinster inom välfärden ett problem vinster
              som dessutom inte ens beskattas i Sverige?
            </seg>
          </u>
          <note type="speaker">
            Anf. 91 Finansminister ANDERS BORG (M) replik:
          </note>
          <u>
            <seg>
              Fru talman! Det råder ingen tvekan om att det går en djup skiljelinje
              mellan vår politik och Ulla Anderssons politik. Vi tror på den
              sociala marknadsekonomin, på en blandekonomi med starka företag
              som gör vinster och med starka fackliga organisationer och arbetsgivarparter
              som förhandlar om löner samt på ordning och reda i offentliga
              finanser. I en sådan social marknadsekonomi är det självklart
              att det finns utrymme och plats för privata initiativ och privat
              företagsamhet också inom vård och omsorg.
            </seg>
          </u>
          <u>
            <seg>
              Det är naturligtvis inte ett problem att vi har fler som vill
              etablera sig inom äldreomsorg, handikappomsorg, barnomsorg eller
              skola. Ett likriktat samhälle där all välfärd måste skötas av
              det offentliga är inte ett samhälle som präglas av utveckling,
              mångfald och dynamik. I ett sådant samhälle skulle vi fastna i
              ett tänkande som leder till instängdhet och till att vi får en
              hög kostnadsutveckling i dessa verksamheter.
            </seg>
          </u>
          <u>
            <seg>
              Därför är det från vår sida självklart att konkurrens och effektivitet
              är någonting som bör eftersträvas. Annars blir det nämligen mindre
              välfärd. Det är inte så att privat företagsamhet, privat initiativkraft,
              privat uppfinningsrikedom och privat omvandlingsförmåga är ett
              hot mot välfärden, utan det är grunden för välfärden. Det är naturligtvis
              också sant för vård och omsorg.
            </seg>
          </u>
          <u>
            <seg>
              Sedan ska vi alltid vårda skattebetalarnas pengar. Vi ska inte
              betala ut en krona i onödan för skola eller barnomsorg, men det
              är precis lika sant för privata verksamheter som det är för offentliga
              verksamheter. Det finns väl drivna, vinstgivande privata verksamheter,
              och det finns sämre drivna privata verksamheter. Det finns också
              sämre drivna offentliga verksamheter. Det vore alltså fel att
              dra detta över en kam.
            </seg>
          </u>
          <u>
            <seg>
              Det är dock alldeles självklart att privat företagsamhet, entreprenörskap
              och initiativkraft ger en mångfald, utveckling, konkurrens och
              effektivitet som är bra för vård och omsorg.
            </seg>
          </u>
          <note type="speaker">
            Anf. 92 ULLA ANDERSSON (V) replik:
          </note>
          <u>
            <seg>
              Fru talman! Jag kan konstatera att Anders Borg inte tycker att
              det är något problem att 7 miljarder av våra gemensamma skattepengar
              tas ut i vinster i stället för att gå till välfärdsverksamhet.
            </seg>
          </u>
          <u>
            <seg>
              Han tycker inte heller att det är något problem att de stora,
              dominanta aktörerna är riskkapitalbolag. De är dominanta på en
              låtsasmarknad. Det är inte så att detta är en marknad som övriga,
              som ministern hänvisar till, utan detta är en marknad där vi finansierar
              hela verksamheten med våra skattepengar. Det dessa bolag gör vinster
              på är framför allt att försämra arbetsvillkoren. Vi kan ta friskolorna
              som exempel. De har många färre anställda och många färre som
              är behöriga. Det är just detta man tjänar de stora pengarna på.
            </seg>
          </u>
          <u>
            <seg>
              Jag trodde åtminstone att finansministern skulle tycka att det
              är ett problem att det är dubbelt så hög avkastning inom omsorgsverksamhet
              än inom till exempel elförsörjning. Jag tycker att det är djupt
              problematiskt att mina och många andras skattepengar ska gå till
              vinster i stället för till barnens utbildning, de äldres omsorg
              eller de sjukas sjukvård. Jag kan inte säga att kvaliteten är
              tillräckligt bra inom dessa verksamheter i dag, utan mycket behöver
              förbättras. Därför behövs pengarna i de kommunala välfärdsverksamheterna
              och inte i privata riskkapitalisters fickor.
            </seg>
          </u>
          <note type="speaker">
            Anf. 93 Finansminister ANDERS BORG (M) replik:
          </note>
          <u>
            <seg>
              Fru talman! Det är ingen tvekan om att Ulla Andersson och jag
              har olika syn på privat företagsamhet, initiativkraft och marknadsekonomi.
              Vi är överens om att välfärd och trygghet är viktigt. Det är ett
              offentligt ansvar att alla människor ska få vård och omsorg efter
              behov. Jag vill dock vårda skattepengarna, så för mig är det viktigt
              att vi också har en öppenhet för entreprenörskap, företagsamhet
              och förmågan till anpassning och till att möta nya villkor.
            </seg>
          </u>
          <u>
            <seg>
              Vi vet att kostnaderna för dessa verksamheter ofta minskar med
              mellan 5 och 10 procent när man får in mer konkurrens. Det är
              en viktig del i att klara en långsiktig välfärdsförsörjning i
              Sverige utan att vi får stigande kostnader. Där har vi olika syn.
              Vi tror inte på ett enhetligt samhälle präglat av förstatligande
              och instängdhet. Vi tror på privat initiativkraft och företagsamhet.
            </seg>
          </u>
          <note>
            Överläggningen var härmed avslutad.
          </note>
          <note>
            Budgetpropositionen bordlades.
          </note>
          <note>
            18 § Bordläggning
          </note>
          <note>
            Anmäldes och bordlades
          </note>
          <note>
            19 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 7 oktober
          </note>
          <note>
            Monica Green
          </note>
          <note>
            Monica Green
          </note>
          <note>
            Monica Green
          </note>
          <note>
            Patrik Björck
          </note>
          <note>
            Krister Örnfjäder
          </note>
          <note>
            Patrik Björck
          </note>
          <note>
            den 8 oktober
          </note>
          <note>
            Patrik Björck
          </note>
          <note>
            den 11 oktober
          </note>
          <note>
            Jens Holm
          </note>
          <note>
            den 12 oktober
          </note>
          <note>
            Jonas Sjöstedt
          </note>
          <note>
            Interpellationerna 2010/11:16 redovisas i bilaga som fogats till
            riksdagens snabbprotokoll tisdagen den 12 oktober.
          </note>
          <note>
            Interpellationerna 2010/11:79 redovisas i bilaga som fogats till
            riksdagens snabbprotokoll tisdagen den 19 oktober.
          </note>
          <note>
            20 § Anmälan om frågor för skriftliga svar
          </note>
          <u>
            <seg>
              Anmäldes att följande frågor för skriftliga svar framställts
            </seg>
          </u>
          <note>
            den 6 oktober
          </note>
          <note>
            Jens Holm
          </note>
          <note>
            den 12 oktober
          </note>
          <note>
            Fredrik Olovsson
          </note>
          <note>
            Fråga 2010/11:1 redovisas i bilaga som fogats till riksdagens
            snabbprotokoll tisdagen den 12 oktober.
          </note>
          <note>
            Fråga 2010/11:2 redovisas i bilaga som fogats till riksdagens
            snabbprotokoll tisdagen den 19 oktober.
          </note>
          <note>
            21 § Anmälan om skriftligt svar på fråga
          </note>
          <u>
            <seg>
              Anmäldes att skriftligt svar på följande fråga inkommit
            </seg>
          </u>
          <note>
            den 8 oktober
          </note>
          <note>
            Lars Mejern Larsson
          </note>
          <note>
            Svaret redovisas i bilaga som fogats till riksdagens snabbprotokoll
            tisdagen den 12 oktober.
          </note>
          <note>
            22 § Kammaren åtskildes kl. 16.24.
          </note>
          <u>
            <seg>
              Förhandlingarna leddes
            </seg>
          </u>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
