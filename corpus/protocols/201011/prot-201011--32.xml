<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201011</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--32</head>
          <docDate when="2010-12-10 00:00:00">2010-12-10 00:00:00</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2010/11:32
          </note>
          <note>
            Fredagen den 10 december
          </note>
          <note>
            Kl. 09:00 - 11:25
          </note>
          <note>
            1 § Anmälan om kompletteringsval till civilutskottet
          </note>
          <note>
            Talmannen meddelade att Socialdemokraternas riksdagsgrupp anmält
            Luciano Astudillo som suppleant i civilutskottet under Hillevi
            Larsson ledighet.
          </note>
          <note>
            Talmannen förklarade vald under tiden den 10 december 201030
            juni 2011 till
          </note>
          <note>
            suppleant i civilutskottet
          </note>
          <note>
            2 § Meddelande om aktuell debatt
          </note>
          <note>
            Talmannen meddelade att på begäran av Miljöpartiet de grönas
            riksdagsgrupp skulle en aktuell debatt om situationen för tågtrafiken
            anordnas måndagen den 13 december kl. 11.00 .
          </note>
          <note>
            Den inkomna skrivelsen hade följande lydelse:
          </note>
          <note>
            Begäran om aktuell debatt om tågkaoset och situationen för de
            spårburna transporterna
          </note>
          <note>
            Förra vinterns tågkaos är nu i full färd med att avlösas av något
            ännu värre. Det är alldeles uppenbart att vi i Sverige under lång
            tid har satsat för lite på både underhåll och nyinvesteringar
            för att modernisera och öka kapaciteten på järnväg. De senaste
            åren har resandet på tåg ökat kraftigt. Inget annat transportslag
            har ökat på motsvarande sätt. Det gör läget akut och kräver stora
            satsningar för att få transportsystemet att fungera. Efter valet
            har regeringen dock beslutat att göra saken ännu värre genom att
            dra ned ytterligare på järnvägsanslagen i budgetpropositionen.
            Investeringarna i järnväg minskar stadigt från 2010 till 2014,
            från prognosen 14,5 miljarder kronor 2010 till 11,8 miljarder
            2011 för att landa på 5,0 miljarder kronor år 2014 (se budget
            2011 för UO22, tabell 3.21, s. 59). Regeringens egen utredare
            Per Unckel har dragit slutsatsen att det behövs ökade satsningar
            på järnvägen.
          </note>
          <note>
            Läget är nu krisartat. Vi har en regering som inte förstår att
            människor och företag behöver bra och fungerande transporter,
            både på väg och järnväg. Människor är förtvivlade. Företagen drabbas.
            Kostnaderna för samhället av att tågen står stilla och transporterna
            inte kommer i tid ökar dramatiskt. Sveriges Riksdag bör därför
            ta initiativet genom att ordna en aktuell debatt om situationen
            för de spårburna transporterna.
          </note>
          <note>
            Peter Eriksson
          </note>
          <note>
            3 § Svar på interpellation 2010/11:105 om framtida CAP-beslut
          </note>
          <note type="speaker">
            Anf. 1 Landsbygdsminister ESKIL ERLANDSSON (C):
          </note>
          <note>
            Herr talman! Pyry Niemi har frågat mig om jag även fortsättningsvis
            vill driva frågan om starkare marknadsanpassning av jordbrukssektorn
            och som en logisk följd av marknadsanpassningen en minskning av
            direktstöden till bland annat de svenska jordbrukarna.
          </note>
          <note>
            Sverige har goda förutsättningar för att bedriva jordbruksproduktion
            genom bland annat välutbildad arbetskraft, god tillgång till teknologi
            och ren miljö. Detta är en bransch med goda möjligheter att växa
            för att möta den inhemska efterfrågan men också för att ta marknadsandelar
            utanför den svenska marknaden. Därmed kommer den att bidra till
            att skapa ökad sysselsättning på landsbygden och i hela landet.
            Därför är det viktigt att den svenska jordbruksproduktionen ges
            möjlighet att utvecklas.
          </note>
          <note>
            För att underlätta den utvecklingen måste jordbruket fortsätta
            att marknadsanpassas för att kunna producera det som konsumenterna
            efterfrågar. Ytterligare reformer av den gemensamma jordbrukspolitiken
            är nödvändiga. Det nuvarande stödsystemet försvårar en marknadsanpassning
            bland annat genom att vissa stöd är kopplade till produktionen
            och därmed snedvrider konkurrensen på den inre marknaden. De höga
            stödbeloppen kapitaliseras även i högre markpriser och arrenden,
            vilket gör det svårare för aktiva lantbrukare att få tillgång
            till mark för att kunna öka sin produktion. Höga markpriser till
            följd av höga stöd försvårar även för nystartare att kunna etablera
            sig som lantbrukare. Jag tror därför att en fortsatt marknadsanpassning
            av jordbrukspolitiken och en utfasning av stöden kommer att underlätta
            för att skapa tillväxt, företagsutveckling och ökad sysselsättning
            i jordbruket och på landsbygden.
          </note>
          <note>
            I framtiden vill jag i stället se ökade satsningar på miljö,
            innovation, modern teknik och hög djuromsorg detta för att stärka
            konkurrenskraften i jordbruksföretagen och i livsmedelsindustrin,
            så att de på ett ännu bättre sätt kan möta den ökade konkurrensen
            från omvärlden.
          </note>
          <note>
            Konsumenterna är beredda att betala för mat av hög kvalitet.
            Regeringen har avsatt betydande medel för offensiva satsningar
            inom projektet Sverige det nya matlandet. Intresset för dessa
            medel har varit stort, och jag är övertygad om att dessa satsningar
            bidrar till ökad tillväxt och sysselsättning på landsbygden. En
            levande landsbygd är viktig och kommer att öka attraktionskraften
            och skapa förutsättningar för till exempel en ökande turism.
          </note>
          <note>
            Jag är övertygad om att potentialen på landsbygden finns och
            att vi kan ta till vara den, men låt oss inte i onödan hålla oss
            kvar i stödsystem som är administrativt betungande och omoderna.
            Nya och moderna satsningar på åtgärder för tillväxt och sysselsättning
            är mer effektiva.
          </note>
          <note type="speaker">
            Anf. 2 PYRY NIEMI (S):
          </note>
          <note>
            Herr talman! Jag vill tacka landsbygdsministern för svaret på
            interpellationen.
          </note>
          <note>
            Den svenska livsmedelsproduktionen motsvarar ca 50 procent av
            den inhemska konsumtionen. Sverige är i dag inte självförsörjande
            på livsmedel. Marknadsanpassningen slår hårt mot många svenska
            bönder som av många olika skäl är beroende av de existerande stödsystemen.
          </note>
          <note>
            Sverige, ett land i Norden med lång vinter och kort sommar, har
            givetvis rent geografiska utmaningar för att kunna upprätthålla
            en bra säsongsvarierad jordbruksproduktion. De svenska jordbrukarna
            ligger i framkant avseende ekologisk odling, öppna landskap, bra
            djurhållning, modern och konventionell teknik, odlingsmetoder
            och annat. Vi har mycket att vara stolta över. Men samtidigt är
            konkurrensen inom EU och globalt både en möjlighet och ett hot.
          </note>
          <note>
            Den är en möjlighet i form av att ju fler jordbrukare som blir
            marknadsanpassade, inte minst inom EU, desto större möjligheter
            till minskningar av direktstöden och mer fokus på bidrag till
            forskning och grön landsbygdsutveckling. Den är ett hot i form
            av att konkurrensen inte är på samma villkor. Det gör att de svenska
            bönderna får det tuffare i det europeiska klimatet och även globalt.
          </note>
          <note>
            Utan att vara alltför nationalistisk går det att konstatera att
            om inte svenska bönder producerat så kvalitativa jordbruksprodukter
            hade vi varit ännu mer i behov av stödåtgärder.
          </note>
          <note>
            Jag delar ministerns uppfattning om en marknadsanpassning. Samtidigt
            måste vi vara realistiska och inse att marknadsanpassningen inte
            får gå så snabbt att vi riskerar att slå ut delar av primärproducenterna
            innan vi får en stabil modell som garanterar en process för en
            stigande hållbar produktion samtidigt som vi ökar självförsörjningsgraden
            när det gäller svenska livsmedel.
          </note>
          <note>
            Det är förvisso positivt att den svenska exporten av livsmedel
            och jordbruksprodukter har ökat med 5 procent. Men samtidigt har
            importen av livsmedel och jordbruksprodukter ökat med 6 procent.
            Det är också positivt att antalet livsmedelsföretag ökat från
            3 000 till 3 200. Men samtidigt har antalet anställda inom livsmedelsindustrin
            minskat från 61 100 till 58 500.
          </note>
          <note>
            Vilka konsekvenser får det? Jag har inte svaret, men jag vet
            att vi i dag är mer beroende av importerade livsmedelsvaror än
            motsvarande svenska. Därför är det angeläget att vi i riksdagen
            enas kring en svensk livsmedels- och jordbruksstrategi inför CAP
            2013-beslutet. Strategin ska vara långsiktig, målorienterad och
            ta hänsyn till hur det ser ut i Sverige. Vi pratar om territoriell
            balans, självförsörjningsgrad, hållbar utveckling, ekologiska
            livsmedel, marknadsanpassning, konsumentskydd, kollektiva nyttigheter
            och djurhållning.
          </note>
          <note>
            Gårdsstöden och landsbygdsprogrammen är oerhört viktiga pelare
            inom jordbruket i Sverige och på EU-nivå. Det är givetvis avgörande
            för framtidens jordbruk i Sverige att stöden anpassas till de
            framtida förväntningarna kring livsmedel och gröna näringar, men
            vi måste också våga möta dagens landsbygdsentreprenörer brett
            och förutsättningslöst i samverkan kring en vettig strategi.
          </note>
          <note>
            Regeringens satsning på Matlandet Sverige är förvisso exportfrämjande,
            men den har marginell betydelse för den totala produktionen. De
            flesta primärproducenterna har ingen praktisk nytta av Matlandet
            Sverige, ej heller konsumenterna. Därför måste vi nu, när tid
            är, bryta konventionerna och samlas kring en livsmedels- och jordbruksstrategi
            för hela Sverige.
          </note>
          <note type="speaker">
            Anf. 3 Landsbygdsminister ESKIL ERLANDSSON (C):
          </note>
          <note>
            Herr talman! Jag delar många av interpellantens val av ord när
            det gäller hur den framtida gemensamma jordbrukspolitiken ska
            inriktas i Europeiska unionen.
          </note>
          <note>
            Låt mig utöver det säga att vi i projektet Sverige det nya matlandet
            har fem fokusområden. Ett av fokusområdena är primärproduktionen,
            det vill säga bondens produktion med hjälp av mark och djur. Inom
            detta fokusområde har vi satt upp ett mål, nämligen att vi ska
            öka produktionen.
          </note>
          <note>
            Varför ska vi öka produktionen? Jo, det finns ett antal skäl
            till det. Interpellanten nämnde några. Men ytterligare ett skäl
            är att vi i fokusområde 2 har en satsning på en ökad förädlingsverksamhet,
            och för att kunna förädla måste man ha en råvara att förädla.
            I det ligger mycken sysselsättning i alla delar av Sverige, som
            jag är speciellt angelägen om att vi försöker att hjälpas åt att
            tillskapa. Det är viktigt att hela landet får möjligheter att
            växa och utvecklas.
          </note>
          <note>
            Då tycker jag att det är rimligt att vi bedriver ungefär samma
            politik i den europeiska gemenskapen, det vill säga att vi försöker
            inrikta oss på utveckling av alla delar av Europeiska unionen.
            Det görs bäst genom ett ökat fokus, som jag sade i mitt interpellationssvar,
            på pelare 2, för att tala fackspråk. Där finns de instrument som
            behövs för att skapa den utveckling som jag vill se i Sverige
            och som jag är övertygad om att mina kolleger i Europeiska unionen
            också vill se i sina medlemsländer.
          </note>
          <note>
            För att komma dit behövs emellertid låt mig uttrycka det rakt
            på sak ett brett mandat, för i Europeiska unionen måste man ha
            kamrater. Man måste ha kamrater som tycker ungefär likadant så
            att man kan skapa den majoritet som behövs för att kunna driva
            igenom ett beslut.
          </note>
          <note>
            Det är mycket viktigt att vi, men också andra, är beredda att
            ge och ta i de förhandlingar som vi vidtar. Annars kommer vi inte
            att komma överens på något sätt och vis som gynnar den utveckling
            som jag vet att interpellanten såväl som jag vill se.
          </note>
          <note type="speaker">
            Anf. 4 PYRY NIEMI (S):
          </note>
          <note>
            Herr talman! Jag tackar landsbygdsministern för inspelen. Det
            är gott att höra att det behövs kamratskap inom EU. Men det behövs
            nog också kamratskap inom riksdagen, och då är det inte helt fel
            att ha en gemensam livsmedels- och jordbruksstrategi.
          </note>
          <note>
            Jag vill nämna några områden som vi socialdemokrater tycker ska
            diskuteras för att främja bland annat den territoriella balansen
            enligt meddelandet från EU-kommissionen. Vi vill främja kollektiva
            nyttigheter i den kommande diskussionen kring CAP men också i
            vår förväntade svenska livsmedels- och jordbruksstrategi. Till
            nyttigheterna räknas klimatarbete, energileveranser, bevarande
            av kulturmiljö, djurhållning över hela landet, skapandet av förutsättningar
            för turism med mera.
          </note>
          <note>
            Det är angeläget, precis som landsbygdsministern sade, att hela
            Sveriges landsbygd ska ges fortsatta möjligheter till bra och
            hållbar jordbruks- och livsmedelsproduktion, öppna landskap och
            biologisk mångfald.
          </note>
          <note>
            På samma sätt ska vi främja konsumenternas möjligheter till säkra
            livsmedel. Vi har bland annat krävt obligatorisk ursprungsmärkning
            av livsmedel. EU-kommissionen har delvis lagt fram ett förslag
            som ligger i linje med vår politik, men det finns mycket kvar
            att göra.
          </note>
          <note>
            Regeringen och landsbygdsministern vill ha ursprungsmärkning
            baserad på frivillighet, tvärtemot kommissionens önskemål. Det
            är märkligt. Å ena sidan anser landsbygdsministern att vi ska
            marknadsanpassa livsmedels- och jordbruksproduktionen efter konsumenternas
            behov och efterfrågan. Å andra sidan vill inte landsbygdsministern
            göra ursprungsmärkningen obligatorisk fast det direkt skulle ge
            konsumenterna mer trygghet och möjlighet att välja säkra livsmedel.
          </note>
          <note>
            Jordbruksproduktionen kommer i huvudsak att vara konventionell
            i många år framöver. Det är dock viktigt att vi i Sverige fortsätter
            att ge stöd för ökad ekologisk produktion. Landsbygdsprogrammet
            ska bland annat inriktas på gemensamma, framtidsorienterade projekt
            där aktiva jordbrukare samverkar med forskare från till exempel
            SLU så att vardagspraktiskt arbete kombineras med teoretiska och
            vetenskapliga uppföljningar, allt med syftet att optimera processen
            kring odlingsmetoder, minskade utsläpp av handelsgödsel och annat
            som för den ekologiska produktionen framåt.
          </note>
          <note>
            Närproducerade och ekologiska varor ska vara prioriterade vid
            offentliga upphandlingar. Miljöstyrningsrådet har bland annat
            konstaterat att upphandlarna bör ha rätt att kräva att varorna
            är producerade på ett sätt som passar svensk djurskyddslagstiftning.
            Det står de utländska producenterna fritt att anpassa produktionen
            till de krav som ställs av upphandlarna.
          </note>
          <note>
            En nationell satsning på biogastillverkning är också angelägen.
            Matvarubutikerna kastar bort mer än 100 000 ton mat per år. Priset
            för detta är ca 2 miljarder kronor. Om 70 procent av avfallet
            tas om hand ersätts 67 miljoner liter bensin. Det motsvarar årsförbrukningen
            för 56 000 bilar.
          </note>
          <note>
            Herr talman! Jag tycker att det som landsbygdsministern säger
            är viktigt, men det är också viktigt att landsbygdsministern har
            det mandatet i det svenska parlamentet, i den svenska riksdagen
            när det förekommer förhandlingar inför CAP 2013. Då är det väl
            läge att ta fram en gemensam jordbruks- och livsmedelsstrategi
            som enar hela riksdagen och bygger för det framtida svenska jordbruket.
          </note>
          <note type="speaker">
            Anf. 5 Landsbygdsminister ESKIL ERLANDSSON (C):
          </note>
          <note>
            Herr talman! Det finns ett antal skäl till att jag flitigt deltar
            i olika sammanhang. Ett av de skälen är att jag är angelägen om
            att vi skapar en bred överenskommelse i det svenska parlamentet.
          </note>
          <note>
            Ett exempel som har konkretiserats på det här området är att
            det har beretts möjligheter att inrätta en så kallad kontaktgrupp
            inom miljö- och jordbruksutskottet för att regeringen ska kunna
            inhämta idéer och impulser men också söka det samförstånd som
            jag, och vad jag förstår också interpellanten, ser som nödvändigt
            för att vi ska komma så bra ut som möjligt från de förhandlingar
            som nu börjar och som kommer att fortgå under en ganska lång tid.
          </note>
          <note>
            Vad beträffar frågeställningen om ursprungsmärkning kan jag meddela
            kammaren att regeringen faktiskt biföll kommissionens förslag
            på det senaste rådsmötet på tisdagen i förra veckan. Sverige röstade
            ja till införande av den obligatoriska ursprungsmärkningen på
            helt kött och alla olika slag av kött. Vi gjorde det eftersom
            det finns en konsumentefterfrågan, men vi gjorde det också för
            att producenter efterfrågar det.
          </note>
          <note>
            Vad jag nu är angelägen om är att vi runt det regelverk som komma
            skall inte skapar den regelbörda som jag är övertygad om att interpellanten
            såväl som jag är angelägen om att inte lägga på producenten, speciellt
            inte på små producenter. Men nu är vi med på banan, och då har
            vi också möjligheter att påverka det regelverk som kommer i det
            här sammanhanget.
          </note>
          <note>
            Vad slutligen beträffar biogasproduktionen har vi uppdragit åt
            ett antal myndigheter att hjälpa oss med att ta fram en biogasstrategi,
            detta för att utnyttja den möjlighet som finns i en inhemsk energiproduktion
            men också för att minska den klimatpåverkan som vi har från det
            som oftast används i stället för biogas, nämligen de fossila bränslena.
          </note>
          <note>
            Ett av mina mål som jag har satt upp i det här sammanhanget är
            att svinnet av mat ska minska. Jag tycker att den offentliga sektorn
            ska gå före i det här sammanhanget. Jag har för min del satt upp
            målet att svinnet i den offentliga sektorn ska minska med 50 procent
            till 2015. Det minskar förvisso möjligheten att få fram biogas,
            men jag tycker faktiskt att matproduktionen måste gå före möjligheten
            att producera energi från slängd mat. Det gillar inte jag att
            man gör.
          </note>
          <note type="speaker">
            Anf. 6 PYRY NIEMI (S):
          </note>
          <note>
            Herr talman! Jag vill också poängtera för landsbygdsministern
            att regeringen faktiskt gick in med ett frivilligt särskilt yttrande
            till EU-kommissionen om att man i den svenska regeringen förvisso
            ställer sig bakom EU-kommissionens förslag men ändå anser att
            frivillighet ska vara grunden för detta. Det diskuterade vi i
            EU-nämnden så sent som förra fredagen. Jag har alltså med mig
            fakta i det fallet också.
          </note>
          <note>
            I vårt grannland Danmark har man med politiskt mod skapat en
            nationell grön livsmedelsstrategi Grøn vækst. I Storbritannien
            finns ett liknande beslut. Det är två länder som samarbetar bra
            med Sverige i EU. Det är anmärkningsvärt att den svenska regeringen
            fortsätter att gömma huvudet i sanden och låtsas att marknadsanpassningen
            ska lösa alla dessa utmaningar för den svenska jordbruks- och
            livsmedelssektorn.
          </note>
          <note>
            Jag föreställer mig att regeringen skulle känna sig mer trygg
            och framför allt mer handlingsbenägen om man hade en majoritet
            av Sveriges riksdag bakom sig vid de kommande förhandlingarna
            kring CAP 2013.
          </note>
          <note>
            Jag är också säker på att våra landsbygdsentreprenörer i samverkan
            med riksdag och regering välkomnar ett sådant initiativ. På samma
            sätt är jag också säker på att Sveriges konsumenter önskar en
            tydlighet när det gäller vad som säljs i våra livsmedelsbutiker.
          </note>
          <note>
            Min fråga till landsbygdsministern är enkel och utan andra krav:
            Är regeringen beredd att skapa en ny framtidsorienterad grön livsmedels-
            och jordbruksstrategi inför de stundande CAP 2013-förhandlingarna
            inom EU? Jag hoppas och tror att regeringen förstår vikten av
            ett samlat grepp i alla de frågor som jag har nämnt och berört
            i denna debatt.
          </note>
          <note type="speaker">
            Anf. 7 Landsbygdsminister ESKIL ERLANDSSON (C):
          </note>
          <note>
            Herr talman! Låt mig inledningsvis tacka för interpellationen.
            Den fråga som interpellanten har ställt är en gigantiskt stor
            fråga i Sverige. Den är än större på den europeiska kontinenten,
            och vi kommer vid ett stort antal tillfällen att återkomma till
            den här typen av diskussioner under ett à två år framåt i tiden.
          </note>
          <note>
            Låt mig svara på den konkreta frågeställningen: Regeringen utarbetade
            under den förra mandatperioden projektet och visionen om Sverige
            som det nya matlandet i Europa. I matlandsprojektet har vi fem
            fokusområden, varav primärproduktionen är ett och förädlingsindustrin
            är ett annat, detta därför att vi ville ha inspel att göra i Europeiska
            unionen, men också eftersom vi vill ha tillväxt, utveckling och
            fler jobb i alla delar av Sverige.
          </note>
          <note>
            Det gläder mig att interpellanten talar så väl om matlandsprojektet.
            Jag skulle önska att oppositionen helhjärtat ställde sig bakom
            projektet. I projektet finns utarbetat mål och riktlinjer för
            olika verksamheter för att vi ska öka sysselsättningen, få en
            ökad miljöhänsyn i vår matproduktion och ta ökad hänsyn till miljön
            i samband med att vi konsumerar maten och gör oss av med det som
            blir över när vi har ätit vad vi ska, det så kallade svinnet.
          </note>
          <note>
            Tack för en trevlig debatt, herr talman.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 2010/11:111 om åtgärder för en väl
            fungerande arbetskraftsinvandring
          </note>
          <note type="speaker">
            Anf. 8 Statsrådet TOBIAS BILLSTRÖM (M):
          </note>
          <note>
            Herr talman! Sven-Erik Österberg har frågat mig vilka åtgärder
            jag avser att vidta med anledning av de sprickor som finns i det
            nuvarande systemet för arbetskraftsinvandring. Han har frågat
            om jag är beredd att förstärka kontrollen och införa nya regler
            i syfte att förhindra att seriösa företag slås ut samt att människor
            utnyttjas. Han har också frågat om jag kommer att ta initiativ
            till en utvärdering av dagens system för arbetskraftsinvandring
            och, om inte, vad skälet till detta är. Vidare har Sven-Erik Österberg
            frågat om jag har för avsikt att bjuda in parterna på arbetsmarknaden
            till en ny överläggning om reglerna för arbetskraftsinvandring
            och i sådana fall när. Slutligen har han frågat vilka åtgärder
            jag avser att vidta för att skapa ordning och reda på den svenska
            arbetsmarknaden.
          </note>
          <note>
            Jag vill börja med att understryka att vi har ett regelverk på
            plats som skapar förutsättningar för att på ett flexibelt och
            effektivt sätt underlätta för arbetsgivarna att rekrytera från
            tredjeland och som tydligt ställer upp krav och villkor för när
            arbetstillstånd får beviljas. För att möta Sveriges framtida behov
            av arbetskraft är arbetskraftsinvandringen en mycket viktig komponent.
          </note>
          <note>
            Enligt regelverket får lön och övriga anställningsvillkor för
            den tredjelandsmedborgare som kommer hit för att arbeta inte vara
            sämre än kollektivavtal eller vad som följer av praxis inom yrket
            eller branschen. Arbetstagaren ska också kunna försörja sig på
            lönen. Innan tillstånd beviljas ska Migrationsverket kontrollera
            att anställningsvillkoren ligger på rätt nivå och att berörd arbetstagarorganisation
            har fått tillfälle att yttra sig. Migrationsverket ska dessutom
            vara observant på att anställningsavtalen inte är skenavtal.
          </note>
          <note>
            Jag ser naturligtvis allvarligt på uppgifterna att oseriösa arbetsgivare
            uppges ha bedrivit handel med arbetstillstånd. Det är oacceptabelt
            om så sker. Samtidigt anser jag inte att det i första hand är
            lagstiftningen som brister utan dess efterlevnad. Missbruk av
            regelverket ska givetvis beivras, och det ingår i Migrationsverkets
            uppdrag att motverka missbruk av regelverket för arbetskraftsinvandring.
          </note>
          <note>
            Jag har informerat mig om hur Migrationsverket hanterar de nya
            reglerna om arbetskraftsinvandring. Jag har också nyligen hållit
            ett möte med arbetsmarknadens parter för att få deras syn på hur
            reformen fungerar. Utfallet av dessa möten gås för närvarande
            igenom. Jag utesluter inte att vid behov hålla möten med arbetsmarknadens
            parter, men ser i dagsläget inte något behov av ett nytt möte
            med parterna på arbetsmarknaden.
          </note>
          <note>
            Självfallet ska en så omfattande reform som den här utvärderas.
            Jag har tidigare berättat att regeringen redan i november i fjol
            beslutade att ge OECD i uppdrag att genomföra en tematisk studie
            och analys av det nya regelverket. Slutsatserna av denna kommer
            att presenteras under våren 2011.
          </note>
          <note>
            Jag vill avslutningsvis påpeka att frågor som rör den svenska
            arbetsmarknaden i första hand inte ligger under mitt ansvarsområde
            utan under arbetsmarknadsministerns. Jag kan ändå konstatera att
            vi har en bra arbets- och arbetsmiljörättslig skyddslagstiftning
            på plats där lagstiftningen kompletteras med ansvarstagande parter
            som i kollektivavtal kommer överens om rimliga villkor och som
            vakar över villkorens efterlevnad.
          </note>
          <note type="speaker">
            Anf. 9 SVEN-ERIK ÖSTERBERG (S):
          </note>
          <note>
            Herr talman! Tack, statsrådet, för svaret!
          </note>
          <note>
            Jag skrev interpellationen med anledning av att vi under lång
            tid, inte minst under innevarande år och den gångna säsongen,
            har sett starka avvikelser från hur det ska gå till. Det är skrämmande
            bilder som har visats upp av hur utländsk arbetskraft har utnyttjats
            av oseriösa uppdragsbeställare och arbetsgivare. Jag tänker framför
            allt på vad som har hänt inom bärindustrin.
          </note>
          <note>
            Det är inte fråga om vad jag inte känner till om vad som gäller
            på området. Jag har tittat på detta noga. Jag följde också med
            noga när regeringen införde lagen. Den är inte problemet. Där
            står mycket väl hur det här ska gå till. Därvidlag kan man säga
            att det inte råder något tvivel om vad som gäller i regelverket,
            vad som ska gälla när arbetskraften är här, att den inte får sämre
            förmåner och löner än gällande kollektivavtal, det vill säga att
            det inte råder lönedumpning på arbetsmarknaden. Men det här håller
            på att utveckla sig till ett samhällsproblem. Människor utnyttjas
            på ett beklämmande sätt i samhället.
          </note>
          <note>
            I det här läget verkar statsrådet tondöv. Han hänvisar till regelverket
            och säger att det är så. Vad som behöver göras nu är att följa
            upp varför regelverket inte följs. Vilka är bristerna som gör
            att det inte följs? Varför klarar inte Migrationsverket sin uppgift
            att se till att regelverket följs? Är det inte läge att titta
            på detta? Vi är överens om vad som ska gälla i fråga om grundprinciperna,
            men eftersom regelverket inte följs skapas system som ligger vid
            sidan om.
          </note>
          <note>
            Visst kan man blunda och tycka att det är tråkigt att ett antal
            thailändska bärplockare har blivit utan lön och knappt kan ta
            sig hem. Men det här påverkar också den svenska arbetsmarknaden
            i stort. Det första är skäl nog att bli upprörd över. Men här
            får företag tillfälle att utnyttja arbetskraft genom att betala
            sämre och ge sämre villkor, och det slår undan förutsättningarna
            för seriöst verkande företag att klara konkurrensen i landet.
            Då bryter en stor frustration ut också i Företagarsverige.
          </note>
          <note>
            Det måste naturligtvis vara regeringens ansvar om det fungerar
            så. Vem tycker Tobias Billström ska ta tag i detta? Vem är det
            som ska följa upp regelverket? Vad är bristen? Vad har statsrådet
            gjort för att regelverket ska fungera på ett sätt som vi är överens
            om? Vad behöver göras?
          </note>
          <note>
            Eller ska man ha skygglapparna på? Jag såg i ett tidningsreferat
            man ska vara försiktig med vad som står i tidningarna att statsrådet
            hade sagt att det alltid händer att regler inte följs. Visst.
            Men det spelar ingen roll hur bra lagstiftning vi har på vilket
            område som helst om det uppfattas som att kontrollsystemet inte
            fungerar eller om det inte går att verka med utgångspunkt i lagstiftningen.
            Då händer inte speciellt mycket. Då glider det bara i väg.
          </note>
          <note>
            Så är det, inte minst när det gäller bärplockningssituationen
            med utländsk arbetskraft i Sverige. Där har det varit rena vilda
            västern i bärskogarna i Norrland.
          </note>
          <note>
            Jag vill att statsrådet ska peka på vad han tänker göra för att
            regelverket ska efterföljas.
          </note>
          <note type="speaker">
            Anf. 10 Statsrådet TOBIAS BILLSTRÖM (M):
          </note>
          <note>
            Herr talman! Låt oss börja med att rekapitulera lite vad som
            faktiskt har hänt och vad som gäller statistiskt. Sven-Erik Österberg
            frågar naturligtvis vad vi från regeringens sida har gjort för
            att komma till rätta med frågorna. Han beskriver vad som har hänt
            med bärplockarsituationen som ett stort samhällsproblem. Det kan
            vara viktigt att påminna om att alla faktiskt inte har blivit
            lurade. Av de ca 4 500 bärplockarna har det uppdagats att det
            i ca 80 procent av fallen ändå verkar ha gått bra. Av de 4 500
            bärplockarna som i år har beviljats arbetstillstånd är det så
            många som 2 300 som har haft tillstånd att plocka bär tidigare
            år som har återkommit.
          </note>
          <note>
            Hur rimmar det med Sven-Erik Österbergs domedagsprofetia från
            talarstolen? Om människor kommer tillbaka år efter år och upplever
            att systemet fungerar måste vi ställa oss frågan om det är något
            positivt. Ja, rimligen. Vi ska inte glömma bort den stora gruppen
            bärplockare som vi inte har läst om i tidningarna och som det
            faktiskt har gått bra för.
          </note>
          <note>
            Säsongen 2010 är den första någonsin som bärplockarna har omfattats
            av kollektivavtal. Det har inte funnits tidigare. Det vore en
            rimlig fråga att rikta till Sven-Erik Österberg, som har ingått
            i tidigare regeringar, varför ni inte tog initiativ till att se
            till att kollektivavtal kom på plats för den här gruppen? Varför
            var det den borgerliga regeringen som gjorde detta, inte en socialdemokratisk?
            Det kan vara viktigt att peka på.
          </note>
          <note>
            Det finns också fall där det är helt uppenbart att det handlar
            om rent kriminell verksamhet. Det har alltså ingenting att göra
            med arbetskraftsinvandring eller migrationsregler. Ett företag
            som går i konkurs efter det att ägaren har försvunnit med företagets
            pengar har väldigt lite att göra med arbetskraftsinvandringsreglerna,
            och det har inte någonting att göra med mitt ansvarsområde som
            migrationsminister utan faller möjligen närmast under justitieministerns
            ansvarsområde.
          </note>
          <note>
            Bärplockarna som då var anställda i Sverige kunde dessutom söka
            statlig lönegaranti, vilket har inneburit att vi också har tagit
            ett ansvar för den här gruppen.
          </note>
          <note>
            Vi följer nu från regeringens sida upp reformen. Vi tycker att
            det är viktigt att konstatera de saker som fungerar. Det grundläggande
            regelverket finns på plats. Bärplockare omfattas av samma regler
            som andra arbetstagare från tredjeland. Men bärplockarproblematiken
            är inte, som sagt var, en konsekvens av de nya reglerna för arbetskraftsinvandring.
            Säsongsarbete som särskild grund för tillstånd förekom redan innan
            de nya reglerna för arbetskraftsinvandring infördes, och redan
            då fanns en hel del problem av skiftande karaktär.
          </note>
          <note>
            Men det finns saker som vi bör jobba med: informationen till
            de människor som kommer till Sverige och frågan om den når rätt
            personer i rätt tid. Här kan nog göras mer, plus att bärbranschen
            också kan göra mer. Livsmedelsföretagen kan ställa krav på bärgrossisterna,
            bärgrossisterna kan ställa krav på bäruppköparna och bäruppköparna
            kan ställa krav på de kontaktbyråer som rekryterar människor.
          </note>
          <note>
            Summa summarum tycker jag att det är många parter som bör ta
            sitt ansvar i detta sammanhanget, och vi kommer även framgent
            att se till att så blir fallet.
          </note>
          <note type="speaker">
            Anf. 11 SVEN-ERIK ÖSTERBERG (S):
          </note>
          <note>
            Herr talman! Jag läste också statistiken över hur det har fungerat.
            Frågan är väl egentligen hur det varit för de 80 procent som man
            påstår att det har fungerat väl för: Vad är det för löner som
            har betalats ut? Vilka villkor är det? Hur säker är man på att
            det är löner enligt kollektivavtal? Det är synnerligen diskutabelt
            hur det verkligen har varit.
          </note>
          <note>
            Jag tycker att statsrådet tar väldigt lätt på det. Han konstaterar
            att 20 procent av en viss typ av arbetsmarknad absolut inte alls
            har fungerat utan att det är närmast rena rama vilda västernverksamhet,
            men han gör ändå ett slags axelryckning åt det som om det inte
            är några större problem i det svenska samhället.
          </note>
          <note>
            Man kan inte heller bortse från att det när regelverket infördes
            riktades ganska stora varningsflaggor från flera håll, inte minst
            från löntagarnas organisationer. TCO tillhörde dem som bejakade
            arbetskraftsinvandring. Det gör också jag, för den behövs av många
            skäl. Ett av de starkaste argumenten var att vi behövde det här
            för att få in tekniskt kunnig personal och spetskompetens som
            många gånger varit svår att finna i Sverige för ledande företag,
            kanske under en period när de behövde det, och då skulle det finnas
            ett smidigt system. Jag välkomnar att man kan göra på det sättet.
          </note>
          <note>
            Men när vi ser hur avarterna breder ut sig, på ett sätt som jag
            förmodar inte var tänkt från regeringens sida, är det viktigt
            att man kraftfullt tar tag i detta och ser till att de avarter
            som finns kommer bort.
          </note>
          <note>
            Om vi tittar på alla möjliga lagar sker det väl alltid saker
            som inte fungerar som de borde göra, men det är då det är så oerhört
            viktigt att samhället snabbt sätter gränser och säger att detta
            accepterar vi inte, detta tillåter vi inte. Det är klart att man
            kan ha en önskedröm om att alla ska ställa krav i alla led. Ytterst
            ska konsumenten vägra att köpa en burk blåbärssylt därför att
            bären är plockade av en thailändare som inte har fått betalt,
            som i sin tur ska ställa krav på bärproducenten och den som har
            gjort sylten, som i sin tur ska ställa krav på den som han har
            köpt bären av. Det är lite av en önskedröm. Då måste man också
            vara kraftfull och starta den processen och säga vad det leder
            till om det inte fungerar på rätt sätt.
          </note>
          <note>
            Det verkar som att det är lättare att kräva restriktioner när
            det gäller barnarbete med produkter i andra länder än vad det
            är att komma åt de oegentligheter som förekommer i det egna landet
            det är lättare att blunda för det. Man kan fråga sig varför det
            är på det sättet.
          </note>
          <note>
            Det TCO pekade på och som jag tycker att det ligger en del i
            var om det inte är rimligt att pröva om en arbetsgivare som tar
            in arbetskraft har stora skatteskulder till exempel. Med dagens
            system är det väldigt lätt att fånga upp det. Det har visat sig
            att det i många av dessa fall har varit vad man kan kalla kriminell
            verksamhet. Jag kan hålla med statsrådet om att det har varit
            så i vissa fall. Det har också varit rena rufflare med stora skatteskulder
            sedan tidigare som tagit in arbetskraft. Det är inte bara på bärsidan,
            utan det har också uppdagats i andra branscher, inte minst inom
            tjänstesektorn där det här också utnyttjas.
          </note>
          <note>
            Vore det inte en ganska enkel åtgärd att vidta? Är det rimligt
            att tro att den som tar in arbetskraft från annat håll och har
            stora skatteskulder i Sverige kommer att göra rätt för sig? Borde
            vi inte ha ett bättre system för att kontrollera om lön verkligen
            har betalats ut? Man ska ju lämna in inkomstuppgifter till Skatteverket
            om vilken lön man har betalat ut. Vore det inte rimligt att ha
            ett system där det framgår vilken lön som har utbetalats och om
            den är i relation till vad kollektivavtalen och systemen pekar
            på? Jag tycker att det kunde vara rimligt. Den nuvarande regeringen
            har försvårat inte minst för fackliga organisationer att kontrollera
            vilka löner som gäller. Jag tycker att det här kunde vara ett
            sätt att lösa det.
          </note>
          <note type="speaker">
            Anf. 12 Statsrådet TOBIAS BILLSTRÖM (M):
          </note>
          <note>
            Herr talman! Det är nog dags för Sven-Erik Österberg att läsa
            på lite om hur de nya reglerna fungerar innan han tar till brösttoner
            och säger att man har försvårat och så vidare. Jag ska gå igenom
            precis hur processen fungerar för de utländska bärplockarna och
            därmed visa att Sven-Erik Österberg har helt fel i sin beskrivning
            av hur de här verksamheterna egentligen fungerar.
          </note>
          <note>
            Först och främst är det viktigt att peka på, som jag sade tidigare,
            att Migrationsverket måste ha riktiga uppgifter att grunda sina
            arbetstillståndsprövningar på. Där har naturligtvis den som söker
            arbetstillstånd ett ansvar för att de lämnade uppgifterna är korrekta.
            Men det här är första året som Migrationsverket har prövat de
            utländska bärplockarnas anställningsvillkor mot nivåerna i de
            aktuella kollektivavtalen på det sätt som utlänningslagen föreskriver.
            Facket har yttrat sig i varje enskilt ärende.
          </note>
          <note>
            Migrationsverket avslutar nu sin uppföljning av årets bärsäsong,
            och vad den uppföljningen kommer att ge vid handen är naturligtvis
            lite tidigt att peka på här. Men jag konstaterar att arbetstillståndsreglerna
            är utformade på ett sätt som innebär att tillstånd kan beviljas
            endast om arbetstagaren erbjuds villkor som inte är sämre än vad
            arbetstagare här i Sverige har inom aktuell bransch och att Migrationsverket
            enligt lagen ska försöka upptäcka skenanställningar.
          </note>
          <note>
            Sven-Erik Österberg frågade också om villkoren, kollektivavtalen
            och hur systemet har fungerat. Ja, i och med att LO efter förra
            årets protester beslutade att Kommunalarbetareförbundet skulle
            ha organisations- och avtalsrätten har Migrationsverket och jag
            jämfört de utländska bärplockarnas löner med minimilönerna i ramavtalet
            för jordbruks- och bemanningsavtalet, det vill säga 16 372 kronor
            per månad respektive 17 730 kronor per månad. Det är alltså det
            som finns i de här avtalen.
          </note>
          <note>
            Jag tycker att det är viktigt att framhålla detta i diskussionen.
            Jag tror inte att man på något vis ska underskatta behovet av
            att ha säsongsarbetare eller säsongsbetonad arbetskraftsinvandring
            till Sverige till de norra delarna. Jag har mött många kommunpolitiker
            som har uttryckt hur viktigt det här är eftersom det får följdeffekter
            på andra verksamheter i kommunerna. Man hyr ut lokaler, hyr ut
            fordon och levererar mat. Det är en stor verksamhet, Sven-Erik
            Österberg, och just därför är det viktigt att det fungerar bra.
          </note>
          <note>
            Det arbete som vi bedriver från regeringens sida handlar om att
            kontinuerligt följa upp och se till att reglerna fungerar. Liksom
            tidigare är fackförbunden involverade i processen och i de enskilda
            ärendena genom att de yttrar sig i ärendena och dessutom har bestämt
            vilka avtal som ska gälla.
          </note>
          <note>
            Alla försök att från talarstolen här låta påskina att det har
            blivit svårare för fackförbunden att ge sig in och kontrollera
            bärplockarnas villkor faller på sin egen orimlighet. Under vår
            regering, Sven-Erik Österberg, förra mandatperioden var det alltså
            första gången bärplockarna, som har funnits i Sverige under 20
            års tid sedan 90-talets början, hade ett kollektivavtal.
          </note>
          <note>
            Det låter på Sven-Erik Österberg som att detta skulle vara ett
            nedköp, att det skulle vara någonting negativt. Där tror jag att
            man från Socialdemokraternas sida får gå tillbaka och tänka om
            och ta reda på lite mer om hur regelverket faktiskt fungerar.
          </note>
          <note type="speaker">
            Anf. 13 SVEN-ERIK ÖSTERBERG (S):
          </note>
          <note>
            Herr talman! Statsrådet är inte lite nonchalant i sin antydan
            om hur det här hanteras. Det låter på Tobias Billström som att
            de fackliga organisationerna är jättenöjda med den här verksamheten
            eftersom de nu har möjlighet att kontrollera och kan följa upp.
            Det var inte så länge sedan statsrådet hade överläggningar med
            arbetsmarknadens parter där de uttryckte sitt missnöje över hur
            det fungerar och vilka möjligheter de har. Det resulterade inte
            i någon gemensam omfamning att man var överens om det här, utan
            det har till och med diskuterats att de inte alls var nöjda med
            mötet utan tycker att det måste följas upp på ett bättre sätt.
            Det har vi ju hört berättas hela tiden.
          </note>
          <note>
            Tobias Billström slår bara ifrån sig problematiken och lägger
            nu ansvaret på helt andra händer och gör sig själv helt skuldfri
            i den situation som har varit.
          </note>
          <note>
            Kom dessutom sedan inte och säg att jag skulle vara emot att
            det finns säsongsarbetande bärplockare i Norrland, för det har
            vi väl bejakat under lång tid! Men under senare år har vi sett
            att problematiken har ökat. Den har funnits tidigare också och
            fanns även på vår tid. Men problematiken har exploderat under
            senare tid, hur man har använt och utnyttjat arbetskraft. Det
            tror jag att inte ens Tobias Billström kan blunda för.
          </note>
          <note>
            Det är väl bra att det ska vara kollektivavtal som gäller. Ingen
            är gladare för det än vad jag är. Det är väl också bra i de fall
            det fungerar. Men uppenbart har det för minst 20 procent fungerat
            på ett sätt som vi absolut inte vill att det ska fungera på. Där
            måste man fundera över: Hur får man bort de bitarna, så att vi
            kan säga att vi har ett system som fungerar?
          </note>
          <note>
            Det har spridit sig massor med bilder av hur det har fungerat.
            I mina hemtrakter i Bergslagen har det varit stora tidningsreportage
            om hur det har hanterats, och längre upp i Norrland har enstaka
            kommuner fått se till att människorna kommer tillbaka.
          </note>
          <note>
            Det är väl bra att vi har ett regelverk som vi kan vara stolta
            över. Men se också till att det fungerar, så att vi slipper ha
            dessa rubriker nästa sommar, när det är bärplockningssäsong igen.
          </note>
          <note type="speaker">
            Anf. 14 Statsrådet TOBIAS BILLSTRÖM (M):
          </note>
          <note>
            Herr talman! Jag gjorde en liten utflykt i somras när jag var
            inte bara migrationsminister utan också arbetsmarknadsminister.
            Vid det tillfället hade jag faktiskt direktkontakt med Kommunalarbetareförbundets
            ordförande Annelie Nordström kring just dessa frågor. Vi är säkert
            inte överens om allt, men på just den här punkten var vi väldigt
            överens, nämligen att det var utmärkt att man hade fått kollektivavtal.
            Från Kommunals sida välkomnade man den hållning som regeringen
            hade haft på just den här punkten.
          </note>
          <note>
            Jag nämner bärplockarna därför att Sven-Erik Österberg själv
            lade tonvikten i debatten på den gruppen och att det är huvudsakligen
            dem vi har diskuterat i den här diskussionen.
          </note>
          <note>
            Om det skulle ha stämt som Sven-Erik Österberg säger, att den
            förra socialdemokratiska regeringen under lång tid skulle ha bejakat
            inflödet av bärplockare, varför tog ni då inte initiativ till
            att skapa kollektivavtal och skapa en ordning som innebar att
            dessa människor fick kollektivavtal?
          </note>
          <note>
            Kollektivavtal har alltså tillkommit under den borgerliga regeringen.
            Resultatet visar sig också i statistiken, Sven-Erik Österberg.
            År 2009 kom det 7 000 bärplockare till Sverige. År 2010 var det
            endast 4 500. Vad tror Sven-Erik Österberg att det beror på? Jo,
            det beror naturligtvis på att en hel del av de oseriösa arbetsgivarna
            har sållats bort. När det blev en annan ordning, där man hade
            ett kollektivavtal att stödja sig på som arbetstagare valde en
            del av de oseriösa att lämna branschen eller låta bli att ta hit
            arbetskraft.
          </note>
          <note>
            Att vi fortfarande har problem är helt riktigt. Men proportionen
            80 procent som är nöjda och 20 procent som kan ha blivit utsatta
            för någon form av problem rimmar väldigt illa med Sven-Erik Österbergs
            beskrivning av Sverige som ett laglöst land, rovdrift och så vidare.
            Jag tycker att det är en helt felaktig beskrivning.
          </note>
          <note>
            Vi ska försöka bemöta de problem som finns. Men vi ska också
            prata om de människor som år efter år kommer tillbaka, som är
            nöjda med regelverket och som gör en fantastisk insats inte bara
            för de norra delarna av Sverige utan också för den svenska ekonomin
            i dess helhet.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2010/11:102 om tillgång till digitalbio
            i hela landet
          </note>
          <note type="speaker">
            Anf. 15 Kultur- och idrottsminister LENA ADELSOHN LILJEROTH (M):
          </note>
          <note>
            Herr talman! Bengt Berg har ställt en rad frågor med anledning
            av att regeringen har aviserat en satsning på digitalisering av
            biografer på sammanlagt 60 miljoner kronor med början 2012. Bengt
            Berg menar att det är positivt att satsningen sker men anser att
            den är för liten och kommer för sent. Bengt Berg undrar om jag
            har låtit utvärdera konsekvenserna för den geografiska spridningen
            samt bredden på utbudet givet satsningens storlek. Han undrar
            vidare om jag är beredd att tidigarelägga och utöka satsningen
            samt om jag anser att det är förenligt med en demokratisk kultursyn
            att film förbehålls endast medborgarna i storstadsregionerna och
            om jag avser att vidta någon åtgärd.
          </note>
          <note>
            Digitaliseringen av biograferna innebär en rad fördelar: fler
            människor får tillgång till aktuella filmer på biografrepertoaren,
            det blir möjligt med ett mer varierat filmutbud och på den lokala
            biografen kan man få del även av annan kultur, såsom scenkonst
            och musik från världens metropoler. Regeringens uppfattning har
            varit och är alltjämt att digitaliseringen blir mest kostnadseffektiv
            och långsiktig om den drivs av marknaden. Samtidigt finns det
            mindre biografer som inte kommer att klara omställningskostnaderna
            helt av egen kraft.
          </note>
          <note>
            Det är först i år som de kommersiella biograferna har börjat
            digitaliseras i någon större omfattning, och det är mot den bakgrunden
            som regeringens satsning nu har aviserats. Av landets totalt 827
            registrerade biografsalonger är i dag omkring 120 salonger digitaliserade
            i enlighet med internationell standard, enligt uppgift från Svenska
            Filminstitutet.
          </note>
          <note>
            Den satsning som regeringen har aviserat kommer att komma ett
            stort antal mindre biografer över hela landet till godo. Men det
            är viktigt att understryka att det statliga stödet endast täcker
            en del av kostnaden för den digitala utrustning som införskaffas.
            Det blir nödvändigt med finansiering även från andra berörda intressenter,
            såsom kommuner och de som driver biograferna själva. I en del
            fall kommer sannolikt mindre biografer att digitaliseras även
            utan statlig delfinansiering. Det har redan skett på flera håll
            i landet.
          </note>
          <note>
            När det gäller tidpunkten för och omfattningen av digitalbiosatsningen
            har jag inget annat besked än det som regeringen redan har gett.
            Närmare riktlinjer för stödet kommer att utarbetas efter samråd
            med Svenska Filminstitutet. Vår bedömning är i dag att stödet
            till digital bio dessutom kan behöva förhandsanmälas till och
            godkännas av Europeiska kommissionen innan satsningen sker.
          </note>
          <note>
            Vid sidan av den kommande särskilda satsningen på digital bio
            har dock Filminstitutet redan i dag viss möjlighet att ge stöd
            till digitalisering av biografer inom ramen för filmavtalets nuvarande
            stöd till teknisk upprustning, vilket man också gör. Det finns
            inom filmavtalet även andra stöd som underlättar den analoga distributionen
            och visningen av film på biografer fram till en digitalisering,
            bland annat stöd till så kallad parallelldistribution av filmkopior
            till biografer på mindre orter.
          </note>
          <note>
            Film ses i dag i en rad olika visningsfönster vid sidan av biografen.
            Denna utveckling har i sig lett till ett ökat utbud och ökad tillgänglighet
            för filmintresserade i hela landet. Men genom de insatser som
            görs, inte bara av staten utan också av andra intressenter, såsom
            kommuner, ideella organisationer, företag och enskilda, kommer
            biografen även i framtiden att kunna spela en viktig roll för
            publiken på mindre orter.
          </note>
          <note type="speaker">
            Anf. 16 BENGT BERG (V):
          </note>
          <note>
            Herr talman! Jag skulle vilja börja med en mycket personlig kärleksförklaring
            till filmen som en del av mitt engagemang för att biograferna
            ska blomstra och leva över hela landet. Jag ser det naturligtvis
            också som en kulturpolitiskt viktig regional satsning.
          </note>
          <note>
            Jag kommer från ett litet samhälle i norra Värmland. Jag är så
            gammal att jag till och med fanns före tv:n, och då betydde filmen
            extra mycket. Den öppnade helt andra världar för mig och många
            som bodde i det inre av norra Värmland.
          </note>
          <note>
            Det finns en fantastiskt fin film som heter Cinema Paradiso ,
            en italiensk film som skildrar en biografs uppgång, hur en ung
            pojkes drömmar närdes av hela atmosfären kring biosalongen och
            hur sedan utvecklingen gick sin gång och biografsalongen och därmed
            filmen fick stryka på foten.
          </note>
          <note>
            Tekniken går hela tiden framåt och förändras från flimrande svartvita
            remsor till tredimensionell film, som man kan se också i min barndoms
            biograf, numera biografen Stjärnan i Torsby, som faktiskt tillhör
            de få som har hunnit digitaliseras och därmed kan göra de nya
            filmer som kommer tillgängliga snabbt, också när de är i ropet
            i kungliga huvudstaden.
          </note>
          <note>
            Jag vill tacka kulturministern för svaret. Jag tror att det är
            mycket som vi är överens om, dock inte allt. Vi menar att det
            är väldigt bråttom med den här reformen för att det statliga stödet
            till Filminstitutet ska kunna användas till att delfinansiera
            utbyggnaden och tillgängligheten till värdefull kvalitetsfilm
            över hela landet.
          </note>
          <note>
            Om man ser det isolerat kan det tyckas vara väldigt mycket pengar.
            Samtidigt måste man helt enkelt se det som en kulturell infrastrukturinvestering,
            för att ta till ett charmigt ord. Det är också, som jag sade förut,
            en rättvisesak, en demokratisk rättighet att vi med teknikens
            hjälp ska göra filmkonsten tillgänglig för alla runt om i Sverige.
          </note>
          <note type="speaker">
            Anf. 17 SIV HOLMA (V):
          </note>
          <note>
            Herr talman! Nyckelmeningen i kulturministerns svar är: Regeringens
            uppfattning har varit och är alltjämt att digitaliseringen blir
            mest kostnadseffektiv och långsiktig om den drivs av marknaden.
            Lite pliktskyldigt tillägger kulturministern: Samtidigt finns
            det mindre biografer som inte kommer att klara omställningskostnaderna
            helt av egen kraft.
          </note>
          <note>
            Dessa meningar beskriver alliansregeringens passiva hållning
            i kulturpolitiken. Om kulturministern vill lägga någon form av
            trovärdighet i att ta ett ansvar för hela landets möjlighet att
            vara med i den digitala revolutionen borde anslaget 2012 flyttas
            fram till 2011.
          </note>
          <note>
            Herr talman! Redan 2005, alltså för fem år sedan, gjorde kulturutskottet
            ett så kallat tillkännagivande att regeringen inom ramen för en
            sammanhållen filmpolitik och i syfte att tillgängliggöra filmen
            för fler människor ska föreslå åtgärder för att stödja och underlätta
            utbyggnaden av e-bio i landet.
          </note>
          <note>
            Till svar på det som jag läste nyss kan jag redan höra att kulturministern
            kommer att skylla på den socialdemokratiska regeringen som samarbetade
            med Vänsterpartiet och säga att de inte har gjort något. Men låt
            mig redan nu säga att den dåvarande socialdemokratiska regeringen
            påbörjade det som kulturministern i sitt svar säger om att Filminstitutet
            redan nu har vissa möjligheter att ge stöd till digitalisering
            av biografer inom ramen för filmavtalets nuvarande stöd till teknisk
            utrustning.
          </note>
          <note>
            Det som är viktigt att komma ihåg i detta sammanhang är att det
            som påbörjades för fem sex år sedan nedprioriterades av kulturministern
            när hon kom till makten. Det påbörjade reformarbetet fick stanna
            upp. Kulturministern bestämde sig för att avvakta SF-bios digitalisering.
            När den var färdig skulle turen komma till medborgarna ute i landsorten.
            Det är som om man hör en känd, genuin stockholmsmoderats stämma,
            stockholmarna är smartare än lantisarna och därför ska stockholmarna
            alltid ha förtur i alliansregeringens Sverige.
          </note>
          <note>
            Herr talman! Jag läser i kulturutskottets betänkande 2004/05:Kru4
            att utskottet hade en offentlig utfrågning om filmens framtid
            hösten 2004. En av programpunkterna hade rubriken Vad innebär
            den tekniska utvecklingen för distributionen? Behövs biografer?
          </note>
          <note>
            Folkets Hus och Parker beskriver betydelsen av digitaliseringen
            på tio mindre orter. De nämner att den nya tekniken gör det möjligt
            även för mindre orter att visa aktuella filmer. Jag kan personligen
            intyga att så är fallet. Jag har haft förmånen att i Kiruna kunna
            ta del av filmer samtidigt som de har haft premiär i Stockholm.
          </note>
          <note>
            Vidare påpekar man att intäkter och besök har ökat med 2530 procent,
            att distributionen förbilligats och förenklats, att den digitala
            bildkvaliteten är högre än den analoga och att de digitala biograferna,
            då benämnda e-bio, kan användas som mötesplatser även för annat
            alternativ. Jag kan här igen intyga att jag har haft förmånen
            att få se och ta del av en operaföreställning, La Bohème, från
            Metropolitan.
          </note>
          <note>
            Folkets Hus och Parker påtalar också att den tekniska investeringen
            i biograferna är dyr och att det behövs stöd för detta. Det här
            är alltså sex år sedan, och vi kommer inte till skott förrän 2012.
            Det är beklagligt.
          </note>
          <note type="speaker">
            Anf. 18 Kultur- och idrottsminister LENA ADELSOHN LILJEROTH (M):
          </note>
          <note>
            Herr talman! Jag delar Bengt Bergs kärleksförklaring till biografen.
            Jag tror också att jag är årsbarn med tv. Men det var och är naturligtvis
            fortfarande en helt annan upplevelse att se film på en stor duk
            och många gånger tillsammans med andra än att sitta hemma, hur
            brett och stort utbudet än kan vara, och titta på en tv-skärm
            eller möjligen på en datorskärm.
          </note>
          <note>
            Utvecklingen går framåt, säger Bengt Berg, och det tog även Siv
            Holma upp. Visst är det så. Det går väldigt fort, och det kan
            vi naturligtvis glädjas åt. Det som nu blir möjligt, att se digital
            bio och till och med tredimensionell bio, och inte bara bio utan
            operaföreställningar, vare sig det är från Metropolitan eller
            något annat håll, är naturligtvis till stor glädje för oss alla.
          </note>
          <note>
            Vi är inte överens om allt, säger Bengt Berg. Jag tycker att
            vi är överens om åtminstone det du sade i ditt inlägg, att det
            här är viktigt och att det är en betydelsefull satsning. Jag gläds
            åt att Torsby också nu har en digital biograf där Bengt Berg och
            många andra som bor i Värmland kan se bio, opera och så småningom
            kanske också dans och andra kulturevenemang. Det här är viktigt.
            Det är också därför som vi gör detta från 2012.
          </note>
          <note>
            Jag har varit med ett antal år och jag har haft ett flertal diskussioner,
            inte minst med Siv Holma. Det spelar ingen roll vad man säger
            eller vad man gör, det är alltid passivt, det är alltid för sent
            och det är alltid för litet. Jag har hört det här under alla år.
            Vad satsningen än gäller är den passiv, det är för lite och det
            är för sent. Jag är inte överraskad av detta.
          </note>
          <note>
            Det finns ändå skäl till att vi har valt att avvakta så här pass
            länge, kan man kalla det om man vill, men vi tycker att vi ändå
            ligger i framkant. Det har nämligen varit väldigt oklart vilken
            standard som ska gälla. Det är först man kan tycka vad man vill
            om detta när de stora aktörerna bestämmer sig som det också blir
            möjligt att digitalisera i större skala och göra det till ett
            rimligt pris.
          </note>
          <note>
            En del har varit ute tidigt och det har därmed blivit mer kostsamt
            än det nu kommer att bli. Bengt Berg skriver i sin interpellation
            att det handlar om 1 miljon per biograf. Det gör det inte. Det
            priset har sjunkit. Det kanske kommer att sjunka ytterligare i
            takt med att fler och fler digitaliserar. Folkets Hus och Parker
            anger 600 000 exklusive moms. Det är kanske en rimlig siffra att
            hålla sig till.
          </note>
          <note>
            Den digitalisering som har skett i storstäderna, som både Bengt
            Berg och Siv Holma har varit inne på, har ju skett framför allt
            på de kommersiellt drivna biograferna. Det är inte heller de som
            är aktuella för det här stödet. Som jag framhöll själv i mitt
            svar och som Bengt Berg och även Siv Holma mycket väl vet är det
            här ett statsstöd och det behöver också stämmas av med EU-kommissionen
            så att det inte blir så att man hamnar i en situation där stödet
            ska betalas tillbaka.
          </note>
          <note>
            Jag tycker att det är en väldigt god ordning att vi avvaktar
            2012, som också har varit rekommendationen från Svenska Filminstitutet,
            där man tror att det nu kommer att dra i gång på allvar. Vi ligger
            också, vill jag påpeka här, långt före de flesta andra länder
            i Europa.
          </note>
          <note type="speaker">
            Anf. 19 BENGT BERG (V):
          </note>
          <note>
            Herr talman! Tack för detta, kulturministern! Jag hyllar också
            maximen att det är väldigt bråttom och därför måste vi gå långsamt
            till väga. Det kan ibland vara väldigt bra att tänka efter och
            göra det hela så bra som möjligt. Men ibland kan det bli för sent
            och då finns risken att många av de här fina biografskyltarna
            släcks ned innan digitaliseringen når bygden ifråga.
          </note>
          <note>
            Filmen är dock i sanning ett socialt folknöje. Det är fantastiskt
            ibland när filmer som kanske ingen trodde på faktiskt når en stor
            publik. Jag tänker på en film med, höll jag på att säga, en så
            avskräckande titel som Döda poeters sällskap . Den åstadkom nästan
            en folkrörelse till biograferna. Just att man ska kunna ge folk
            det de inte visste att de ville ha ser jag som en av filmens stora
            uppgifter, och detta ska vara möjligt runt om i landet.
          </note>
          <note>
            Jag skulle vilja överräcka några, som jag tycker, förståndiga
            förslag till kulturministern.
          </note>
          <note>
            Låt filmen förmedla sin spänning, sina drömmar och sina stämningar
            över hela Sveriges land och rike!
          </note>
          <note>
            Tidigarelägg stödet för digitalisering så att också mindre orters
            biografer, som annars riskerar att hamna utanför, kommer med!
          </note>
          <note>
            Låt kreativiteten blomstra genom den nya tekniken!
          </note>
          <note>
            Se till att kulturen kan fortsätta att vara en källa att ösa
            ur för hela landets befolkning, som en viktig regional utvecklingsfaktor
            som gynnar även hela samhällslivet!
          </note>
          <note>
            Vi lever i ett långt och ibland avlägset land om man utgår från
            Stockholm och storstadsregionerna. Som en självklarhet lyser alla
            människors lika värde med skyldigheter och rättigheter som två
            sidor av samma mynt. Vi delar på skatter och pålagor liksom vi
            har rätt till grundläggande service också på det kulturella fältet.
          </note>
          <note>
            Som en självklarhet är det naturligtvis så att huvudstaden ska
            hysa de stora, nationella arenorna: Operan, Nationalmuseum, Dramaten
            och allt det vi ser som en nationell angelägenhet också ute i
            provinsen. För den sakens skull kan dock inte övriga landet läggas
            i kulturell träda. Film över landet är vad vi vilja.
          </note>
          <note>
            I sitt svar nämner kulturministern också Europeiska kommissionens
            öga, som ska granska detta. Då kan en liten farhåga dyka upp,
            nämligen att det kanske kommer att dra ut ännu mer på tiden. Så
            vitt jag har förstått finns det nämligen också i EU en väldigt
            positiv syn på just digitaliseringen och tillgängligheten till
            kvalitetsfilm runt om i den del av Europa som räknas till EU.
            Det ses kanske som en motvikt till det amerikanska utbud som annars,
            tack vare både teknikens karaktär och den massiva marknadsföringen
            och distributionen, blir alltför dominerande.
          </note>
          <note>
            Jag har även nyligen hört talas om något som heter inlandsfonden,
            som jag ska ta reda på mer om. Den kanske också kan vara en liten
            källa att ösa sekiner ur.
          </note>
          <note type="speaker">
            Anf. 20 SIV HOLMA (V):
          </note>
          <note>
            Herr talman! Kulturministern talar om att det kommersiella ska
            gå före. Jag drar mig till minnes en socialdemokratisk agitator
            han var väl minister också som jag tror hette Möller. Han sade:
            Endast det bästa är gott nog för folket. Det är det jag menar
            med att man måste gå före. Man måste ha en aktiv politik för att
            göra kulturen tillgänglig för alla. Man kan inte bara vänta på
            marknadskrafterna.
          </note>
          <note>
            Herr talman! Med vanlig teknik är det antalet framställda kopior
            som styr hur många biografer som kan premiärvisa en film. Det
            är denna teknik kulturministern menar ska duga för de mindre biografer
            som ännu inte har digitaliserats när hon skriver att Filminstitutet
            har stöd till så kallad parallelldistribution av filmkopior på
            mindre orter.
          </note>
          <note>
            Problemet som kulturministern vägrar att se är dock att SF Bio
            har ett väldigt stort inflytande över vilka filmer som visas i
            Sverige. När de inte längre behöver analoga kopior för att de
            har digitaliserat färdigt sina biografer kommer det att betyda
            att tillgången till de analoga kopiorna inte blir lika god.
          </note>
          <note>
            Herr talman! Filminstitutet överlämnade också en rapport i december
            2004 där man bland annat lyfte fram att övergången innebär en
            strukturomvandling som kan ge väsentligt lägre driftskostnader,
            större spridning och högre lönsamhet för alla led i filmbranschen
            från producent och distributörer till biografer.
          </note>
          <note>
            Detta är viktigt med tanke på att man alltid talar om att filmpolitiken
            är underfinansierad. Man går i bräschen och gör vissa förändringar
            som innebär väldigt stora fördelar i ett längre perspektiv.
          </note>
          <note type="speaker">
            Anf. 21 Kultur- och idrottsminister LENA ADELSOHN LILJEROTH (M):
          </note>
          <note>
            Herr talman! Bengt Berg påminde sig om Döda poeters sällskap
            , och det var en väldigt fin film. Många gånger är det roligt
            hur mindre eller vad man tror ska vara smalare filmer hittar sin
            publik. Vi kan tala om det eftersom vi båda uppenbarligen har
            en stark kärlek till filmen.
          </note>
          <note>
            Jag minns en annan film: Goodbye Lenin . Den visades först på
            någon mindre filmfestival, och genom mun-till-mun-metoden kom
            den att bli en film som lyftes till de stora biograferna och gick
            under väldigt lång tid. Sedan tror jag att den blev populär också
            på dvd, både som köp-dvd och som uthyrning. Jag vet inte om Bengt
            Berg eller Siv Holma har sett Goodbye Lenin , men det var en väldigt
            bra film.
          </note>
          <note>
            Bengt Berg hade ett antal förslag. När det gäller tidigareläggning
            går inte det. Vi har en speciell budgetprocess, och anledningen
            till att vi har valt 2012 är just bland annat för att det är det
            år då man har bedömt att den stora satsningen kommer att ske från
            Filminstitutets sida.
          </note>
          <note>
            Jag har ingen tro på att Siv Holma skulle tycka att detta med
            att vänta in marknaden är någon god idé. Det ligger liksom inte
            i linje med hennes politik. Om man har lite omsorg också om skattebetalarnas
            pengar finns det dock skäl att vänta, vilket vi också gör, tills
            kostnaden för digitalisering hamnar på en rimlig nivå. Det är
            skälet till att vi väntar till 2012.
          </note>
          <note>
            Både Bengt Berg och Siv Holma har varit inne på vad som sker
            i övriga Europa, och jag kan tala om att detta är en fråga som
            har diskuterats flera gånger det senaste året när kulturministrarna
            möts. Alla delar nämligen samma vision och ser naturligtvis också
            bekymren med många mindre biografer som riskerar att slås ned.
            Vi talar gärna här hemma också om biografens betydelse för annat
            än film, vilket vi har varit inne på tidigare.
          </note>
          <note>
            Detta är ett statsstöd, men vår uppfattning efter att ha lyssnat
            är också att man tror att detta inte kommer att bereda några som
            helst problem. Alla talar nämligen om detta, och det gör även
            kommissionären.
          </note>
          <note>
            Bengt Berg nämnde någon inlandsfond, och det kan väl vara en
            god idé att undersöka vilka möjligheter som finns där. Det handlar
            naturligtvis om de nationella kulturpolitiska målen att kultur
            av god kvalitet ska nå alla men också att det är en satsning på
            de mindre orterna. Jag hävdar nämligen också bestämt varje gång
            jag får tillfälle att människor inte vill bo på orter där det
            inte finns ett kulturutbud och inte heller möjligheter till idrott.
          </note>
          <note>
            Det finns även strukturfonder som kommissionär Vassiliou själv
            uppmanade oss att söka från. Det är ingenting som hindrar att
            man går in och börjar digitalisera. Många har också gjort det;
            runt 150 salonger beräknas vara digitaliserade vid årsskiftet.
            Sedan är det så att inte alla av de drygt 800 biosalonger som
            finns i Sverige kommer att kunna eller kanske ens behöva digitaliseras.
            Runt 200 biografer eller salonger visar nämligen inte film mer
            än en gång per vecka. Då kanske det inte är angeläget att göra
            en digitalisering.
          </note>
          <note>
            Jag ser dock fram emot den satsning vi nu kommer att göra, för
            jag tror att den kommer att betyda väldigt mycket.
          </note>
          <note type="speaker">
            Anf. 22 BENGT BERG (V):
          </note>
          <note>
            Herr talman! Kulturministern menar att det är förståndigt att
            gå långsamt till väga. Vi har en teknik som är bra på det sättet
            att det underlättar kopiering av nya filmer. Då är det desto mer
            trist att det hakar upp sig på själva den lokala maskinkulturen,
            som kostar en del pengar.
          </note>
          <note>
            Det som jag tycker är otroligt värdefullt med just film och filmkonst
            är att film kan visas samma kväll över hela landet. Filmen intar
            en särställning. En konstutställning finns i ett rum på en plats
            i en stad just då, men filmen är verkligen en folkets angelägenhet
            och egendom. Även om det nu är budgettekniska tidsramar och annat
            som påverkar det hela är det också någonting som man har bestämt
            ska ske först 2012. Vi menar att det är för sent helt enkelt.
          </note>
          <note>
            Vi får se. Låt filmen lysa över hela landet hur som helst.
          </note>
          <note type="speaker">
            Anf. 23 Kultur- och idrottsminister LENA ADELSOHN LILJEROTH (M):
          </note>
          <note>
            Herr talman! Film tror jag att vi kommer att debattera över huvud
            taget mycket framöver, inte bara därför att vi ser alltmer film
            och inte bara på biografer. I dag visas en liten del av alla filmer
            som kommer på biograf; de flesta ser vi i andra så kallade visningsfönster.
            Det är vi inte ensamma om. Den engelske kulturministern talade
            om att 3 av 50 filmer visas i dag på bio i hans hemland. Så ser
            det ut.
          </note>
          <note>
            Jag håller med Bengt Berg om mycket, dock ej allt. Bengt Berg
            tar upp det amerikanska utbudet. Det är inte ett problem att det
            skulle vara av dålig kvalitet. Det är det inte, utan det görs
            mycket bra film i det stora landet i väster. Men vi har också
            mycket europeisk film, det finns mycket asiatiskt producerad film
            och afrikansk film, film som produceras i Sydamerika som visas
            alldeles för lite. Där skulle jag gärna se det visas i dag på
            mindre biografer att det visas också i tv. Det är en fråga vi
            säkert kan komma att återkomma till.
          </note>
          <note>
            Inte desto mindre går den här satsningen i gång 2012. Vi ligger
            långt fram jämfört med andra länder. Många pratar bara om det.
            Vi har pengar avsatta i budgeten, men det måste gå rätt till.
            Utvecklingen står ju inte still. Det digitaliseras biografer vartefter.
            Det har gått ut medel från Filminstitutet som gjort det möjligt
            för fler att komma i gång. Men alla salonger behöver inte digitaliseras.
          </note>
          <note>
            Det går som en röd tråd genom Alliansens politik, det är det
            vi vann valet på, att visa omsorg om skattebetalarnas pengar.
            Hade vi startat den här digitaliseringen, som jag har förstått
            att Vänsterpartiet ville, för många år sedan hade kostnaden blivit
            betydligt mycket högre. Risken är att man då hade låst sig fast
            vid en teknisk standard som i dag hade varit omodern. Då hade
            man tvingats göra en ny mycket dyrare satsning. Jag tror att det
            är klok politik att göra som regeringen gör, att vänta till 2012.
          </note>
          <note>
            Tack för debatten!
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2010/11:96 om fördjupat samarbete
            inom EU
          </note>
          <note type="speaker">
            Anf. 24 Statsrådet BIRGITTA OHLSSON (FP):
          </note>
          <note>
            Herr talman! Jag vill inleda med att tacka interpellanten Börje
            Vestlund för en mycket intressant fråga av ganska teknisk karaktär.
            Det är positivt att vi har Europaengagerade riskdagsledamöter
            som Börje Vestlund som håller debatten vid liv.
          </note>
          <note>
            Börje Vestlund har frågat mig om jag har tagit reda på och övervägt
            eller avser att ta reda på och överväga hur EU:s rättstillämpningar
            kommer att påverkas av de fördjupade samarbetena.
          </note>
          <note>
            Lissabonfördraget erbjuder de medlemsstater som önskar möjligheten
            att under vissa förutsättningar utöka sitt samarbete inom ett
            specifikt område inom fördragens behörighetsområden där unionen
            inte har exklusiv behörighet. Ett fördjupat samarbete ska främja
            unionens mål, skydda dess intressen och stärka själva integrationsprocessen.
          </note>
          <note>
            Denna möjlighet har funnits i EG-fördragen sedan Amsterdamfördraget
            men preciseras ytterligare genom Lissabonfördraget. Samarbetsformen
            utgör dock ett undantag och ska användas som en sista utväg. Ett
            fördjupat samarbete kan därmed endast inledas då de mål samarbetet
            eftersträvar inte kan uppfyllas inom rimlig tid med tillämpning
            av relevanta fördragsbestämmelser. Dessutom krävs det att minst
            nio medlemsstater deltar i samarbetet. En medlemsstat som väljer
            att stå utanför ett fördjupat samarbete har fortfarande rätt att
            delta i rådets överläggningar i den specifika frågan även om denna
            medlemsstat inte deltar i omröstningar.
          </note>
          <note>
            I det fall Sverige deltar i ett fördjupat samarbete kommer vi
            att vara bundna av de precisa regler som samarbetet för med sig
            och av EU-domstolens rättspraxis inom det specifika området.
          </note>
          <note>
            Väljer vi att stå utanför ett samarbete är vi dock inte bundna
            av de specifika regler som vissa medlemsstater beslutar om inom
            ramen för sitt ömsesidiga samarbete. Sverige är inte heller bundet
            av EU-domstolens eventuella rättspraxis inom ett område vi inte
            deltar i.
          </note>
          <note>
            Innehållet i de bestämmelser som antas i de fördjupade samarbeten
            Sverige inte deltar i ska inte påverka svensk lagstiftning. Sverige
            deltar inte i det fördjupade samarbetet om tillämplig lag för
            äktenskapsskillnad och hemskillnad, ett område inom vilket EU
            har kompetens enligt artikel 81 EUF. De föreslagna lagvalsreglerna
            kommer därför inte att tillämpas i Sverige. I vår roll som medlemsstat
            som står utanför den här sortens samarbete har den svenska regeringen
            som sagt fortfarande rätt att delta i rådets överläggningar och
            lämna synpunkter på innehållet i bestämmelserna.
          </note>
          <note>
            Regeringen har efter noggrant övervägande kommit fram till att
            det är nödvändigt att inleda ett fördjupat samarbete om ett enhetligt
            patentskydd inom EU, eftersom det visat sig omöjligt att nå enhällighet
            i rådet för det förslag som förelåg. Ett fördjupat samarbete om
            ett enhetligt patent skulle stärka integrationsprocessen på den
            inre marknaden. Om vi inte går vidare med ett fördjupat samarbete
            i denna fråga finns det en risk för att europeisk industri blir
            utan ett förbättrat patentsystem för en lång tid framöver.
          </note>
          <note>
            Av Lissabonfördraget framgår med all önskvärd klarhet de villkor
            som ställs för att inleda och genomföra ett fördjupat samarbete.
            Jag är fullkomligt övertygad om att medlemsstaterna och EU:s institutioner
            kommer att genomföra samarbetena i en anda av ömsesidig respekt
            och förståelse.
          </note>
          <note type="speaker">
            Anf. 25 BÖRJE VESTLUND (S):
          </note>
          <note>
            Herr talman! Jag ber att först få tacka för svaret. Det var lite
            överraskande. Det innehöll ungefär den kunskap jag hade om just
            detta. Det var inte riktigt det som interpellationen handlar om.
            Det hade kanske varit bättre om Birgitta Ohlsson och jag tillsammans
            med några experter hade samlats på ett seminarium och fått diskutera
            det här lite mer fördjupat och gjort ytterligare analyser.
          </note>
          <note>
            Det här är ett av de områden där EU-samarbetet både erbjuder
            möjligheter och har skapat problem för Sverige. Första gången
            handlade det om alkoholmonopolet som vi genom en dom i EU missade.
            Den andra gången där kan vi kanske ha lite olika uppfattningar
            lade man sig i frågan hur vi ska tolka den svenska modellen. Vi
            har haft att förhålla oss till ett EU-perspektiv i en fråga där
            vi trodde att vi hade den yttersta tolkningsrätten.
          </note>
          <note>
            Det är två exempel som har lett till debatt. Det finns säkert
            fler exempel på andra områden.
          </note>
          <note>
            När det då kommer till det fördjupade samarbetet kompliceras
            rättstillämpningen lite grann, delvis därför att vi är med i en
            del och inte med i andra samarbeten. Jag tycker att vi till och
            med kan säga att inte bara regeringen utan Sverige har valt att
            stå utanför när det gäller äktenskapsskillnad, och Sverige har
            för avsikt att delta i det fördjupade EU-samarbetet när det gäller
            patenträtt. Där är vi helt överens i Sveriges riksdag. Det är
            väldigt skönt att ibland ha områden där vi faktiskt kan säga att
            det finns en total enighet i svensk ståndpunkt.
          </note>
          <note>
            Inte minst vi som har varit med i EU-arbetet ett tag och sett
            hur det har gått fram och tillbaka med just patentfrågan tycker
            att det är bra om den någon gång får någon form av lösning. Men
            det är just då vi kommer till de stora och svåra problemen. Vad
            händer till exempel med två EU-medborgare från var sitt land som
            ingått äktenskap, bor i Sverige och sedan ska skilja sig? Jag
            vet vad statsrådet kommer att svara, att det är svensk lagstiftning
            som gäller om de väljer att ta ut skilsmässa i Sverige. Så är
            det. Men om man då vänder sig till EU-domstolen och frågar vad
            de tycker, vad kommer att hända då? Jag förstår att inte dessa
            frågor går att svara på. Det är därför jag tycker att den här
            debatten måste väckas. Vi vet för lite om detta. Jag såg inte
            några analyser av det här när man anslöt sig till fördraget. Därför
            tycker jag att det är viktigt att få veta: Var är de analyserna?
          </note>
          <note>
            Vad händer med patentet som har tagits? Nu säger man att man
            är tveksam om man kommer att få de här nio länderna att inleda
            ett fördjupat samarbete. Men säg att det blir tio elva länder
            som fördjupar samarbetet på patentområdet. Om patentet då gäller
            i dessa länder det står väl utom allt tvivel och man sedan prövar
            om det ska gälla i något annat EU-land eller om det inte ska göra
            det, vet vi då hur domstolen kommer att hantera detta?
          </note>
          <note>
            Jag erkänner att detta är tekniska frågor. Jag erkänner att det
            är ett område som domstolarna ska ha hand om. Men vi måste ändå
            veta vad vi gör när vi går in i ett sådant samarbete, och jag
            uppfattar inte att vi har gjort det.
          </note>
          <note type="speaker">
            Anf. 26 Statsrådet BIRGITTA OHLSSON (FP):
          </note>
          <note>
            Herr talman! Jag vill först och främst betona att Börje Vestlund
            frågade om det fördjupade samarbetet och inte om den svenska modellen.
            Exempelvis frågor som rör arbetsrätt berörs inte av något fördjupat
            samarbete.
          </note>
          <note>
            Inte någon av de frågor som har diskuterats och som Börje Vestlund
            nämner i sin interpellation, nämligen patentfrågan och förstås
            frågan om äktenskapsskillnad med mera, har varit uppe för prövning
            i EU-domstolen. Jag kan därför inte som statsråd stå här och spekulera
            i vad som skulle kunna hända. Det är alldeles för tidigt i processen.
            De frågorna är dock väldigt intressanta. Den ena av dem är dessutom
            högaktuell.
          </note>
          <note>
            Frågan om patentet kommer med all sannolikhet att komma upp på
            det nästkommande mötet i Europeiska rådet nästa vecka. Från svensk
            sida har vi beklagat att vi inte kan nå enighet i frågan om EU-patentets
            översättningsregim. Vi tycker att fördjupat samarbete är den enda
            vägen som leder framåt för tillfället. Det är ett stort framsteg
            kopplat till kontexten att den svenska regeringen tillsammans
            med tio andra medlemsstater har riktat en begäran till kommissionen
            om just fördjupat samarbete. Vi hoppas att kommissionen snabbt
            kan presentera ett förslag. Det är ett exempel som visar på just
            den problematik som Börje Vestlund har lyft fram i sin interpellation.
          </note>
          <note>
            Frågan om fördjupat samarbete om tillämplig lag för äktenskapsskillnad
            och hemskillnad kan jag som sagt inte spekulera i, i och med att
            den inte har varit uppe för prövning i EU-domstolen, om det skulle
            vara EU-medborgare med olika nationaliteter från olika EU-länder
            och medborgare i olika länder. Men där vill jag återigen bara
            betona att Sverige inte deltar i detta första fördjupade samarbete.
          </note>
          <note>
            Sveriges inställning till förordningsförslaget lades fram i en
            deklaration till Coreper. Där var vi väldigt tydliga med:
          </note>
          <note>
            Sist men inte minst tycker vi att det är beklagligt att genomförandeförordningen
            innehåller lösningar som i praktiken har karaktären av undantag
            som faktiskt begränsar rätten till skilsmässa för vissa grupper,
            vilket förstås är väldigt sårbart för kvinnor som lever i patriarkala
            miljöer.
          </note>
          <note>
            De frågor som framför allt är uppe när vi diskuterar fördjupat
            samarbete är både patentfrågan och frågan om tillämplig lag för
            äktenskapsskillnad och hemskillnad.
          </note>
          <note type="speaker">
            Anf. 27 BÖRJE VESTLUND (S):
          </note>
          <note>
            Herr talman! Nej, vare sig Lavaldomen eller alkoholmonopolet
            har ett dugg med fördjupat samarbete att göra. Jag ville bara
            ta det som exempel på att ibland har inte dåvarande EG-domstolen,
            nuvarande EU-domstolen, gått den väg som stämmer med hur vi har
            tolkat det här. Problemet här är att parallella rättssystem råder
            vid en och samma tidpunkt. Det som jag är lite frågande inför
            är hur detta kommer att bli. Ja, det är klart att vi kan hantera
            de här två sakerna som vi har nämnt här i debatten i dag. Det
            är jag ganska säker på. Men vad kommer att ske när det blir ett
            fördjupat samarbete på nästa område och nästa? Där tycker jag
            att vi borde få en bättre analys av hur vi ska göra. Kanske borde
            vi fundera över någon form av kommission med viktiga jurister
            på EU-rätt som ska titta på hur man ska agera i det här sammanhanget.
          </note>
          <note>
            Jag vill inte avkräva statsrådet något svar på hur rättstillämpningen
            kommer att ske vare sig nästa månad eller om tio år. Här handlar
            det snarare om att vi inte ska få sådana saker som vi inte har
            räknat med. Jag vet att på varje departement är den största skräcken
            att man genomför regelverk av den ena eller andra formen och första
            gången man får en prejudicerande dom gäller i praktiken inte regelverket.
            Det finns ett antal exempel i den svenska historien som har visat
            detta. Det brukar vara den största skräcken hos de olika departementen
            och de jurister som arbetar där.
          </note>
          <note>
            Fortfarande kvarstår frågan: När man får det ena systemet efter
            det andra, förutom de två aktuella som vi talar om nu och som
            vi också är eniga om, vad kommer då att hända? Under den korta
            tid som EU-fördraget har gällt är i praktiken två fördjupade samarbeten
            på väg fram. Jag tror inte att detta kommer att bli särskilt ovanligt
            i framtiden, för det finns ett antal sådana här surdegar som ligger
            på EU:s bord i dag, och jag tror att det finns en risk för att
            vi får se det i flera fall. Det här två sakerna är jag ganska
            säker på att man kan reda ut, men det börjar bli intressant när
            man ska hantera flera olika rättssystem samtidigt.
          </note>
          <note type="speaker">
            Anf. 28 Statsrådet BIRGITTA OHLSSON (FP):
          </note>
          <note>
            Herr talman! Det är viktigt att betona att om vi väljer att stå
            utanför ett samarbete är vi inte bundna av de specifika regler
            som vissa medlemsstater beslutar om inom ramen för sitt ömsesidiga
            samarbete. Sverige är inte heller bundet av EU-domstolens eventuella
            rättspraxis inom ett område som vi inte deltar i. Så jag tror
            inte att man ska överdriva oron alltför mycket på denna front.
            Sedan får vi som sagt vänta och se vad som kommer att hända.
          </note>
          <note>
            När det gäller EU-rättens tillämpning, i ljuset av hur fördjupat
            samarbete som samarbetsform kommer att användas, kan vi konstatera
            att de allra första fördjupade samarbetena precis har påbörjats.
            Det finns inte heller mängder av lagstiftningar som på något sätt
            skulle kunna påverka de svenska reglerna i dagsläget.
          </note>
          <note>
            De enda samarbetsformer som man kan säga liknar ett fördjupat
            samarbete är förstås Schengen och EMU. De har dock varken påverkat
            EU-rättens allmänna eller specifika tillämpning på Sverige, som
            ju står utanför EMU. Detta är viktigt att betona i diskussionen.
          </note>
          <note>
            EU-domstolen har också behörighet att tolka EU:s rättsakter och
            att uttala sig om giltigheten hos dessa rättsakter. EU-domstolen
            har, tvärtemot den bild vi ofta får i medierna, vid ett flertal
            tillfällen valt att inte uttala sig om områden som kan vara politiskt
            känsliga för en del länder.
          </note>
          <note>
            Det är en intressant om än ganska teknisk diskussion som vi förstås
            kommer att följa noggrant, inte minst för att försvara svenska
            intressen och lagar inom Europeiska unionen.
          </note>
          <note type="speaker">
            Anf. 29 BÖRJE VESTLUND (S):
          </note>
          <note>
            Herr talman! Jag medger att frågan är lite teknisk. Det är synd
            att det nästan alltid blir så när man ska diskutera EU-frågor.
            Det har en förmåga att bli mycket teknikaliteter. Det är kanske
            den största nackdelen med EU-samarbetet, men det finns mycket
            som är bra också.
          </note>
          <note>
            Man har respekterat de länder som valt att stå utanför Schengen
            och EMU. Våra kompisar i riksdagen som är emot EMU brukar hävda
            att vi borde ha ett undantag, och det har också varit uppe till
            debatt. Så här långt har dock domstolen inte tvingat något land
            att gå in i samarbetet, så i den meningen kan man väl vara lugn.
          </note>
          <note>
            Jag tror dock att det finns anledning att göra en ordentlig analys
            av vad detta kommer att innebära. Om det fortsätter som förut
            kommer vi att få parallella system i samma rättssystem, och det
            kan i förlängningen bli svårövergripbart och svårtolkat. I det
            sammanhanget borde vi därför på politisk nivå ha en idé om hur
            vi ska lösa det den dagen det kommer upp. Vi bör ha en beredskap
            och fundera över vad vi ska göra om detta mot all förmodan skulle
            ske.
          </note>
          <note type="speaker">
            Anf. 30 Statsrådet BIRGITTA OHLSSON (FP):
          </note>
          <note>
            Herr talman! Jag tackar Börje Vestlund för interpellationen.
            Det är viktigt att vi har en vital diskussion om Europeiska unionen
            och Sverige och relationerna dem emellan och om hur vi kan driva
            en politik som är klar och tydlig på detta område.
          </note>
          <note>
            Det är viktigt att betona att man ska undvika fördjupade samarbeten
            så mycket man kan. Det är ofta en sista utväg när det inte går
            att finna en lösning där samtliga EU-medlemsstater kan komma överens.
          </note>
          <note>
            Det här är som sagt en ganska teknisk diskussion som säkert kan
            bli föremål för ett riksdagsseminarium där jag gärna deltar som
            statsråd. Vi får alltså sannolikt chans att återkomma till denna
            fråga längre fram.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2010/11:103 om finanskommission
          </note>
          <note type="speaker">
            Anf. 31 Statsrådet PETER NORMAN (M):
          </note>
          <note>
            Herr talman! Jag tackar Jacob Johnson för en interpellation i
            ett viktigt ämne som ligger mig varmt om hjärtat.
          </note>
          <note>
            Jacob Johnson har bland annat frågat mig om när jag avser att
            ta initiativ till att det tillsätts en finanskriskommission och
            hur jag avser att säkerställa ett brett deltagande i kommissionens
            arbete.
          </note>
          <note>
            Regeringen har, som tidigare aviserats, för avsikt att tillsätta
            en kommitté för att göra en översyn av det svenska regelverket
            för hantering av finansiella kriser. Vid en sådan översyn är det
            viktigt att säkerställa att det framtida regelverket blir utformat
            så att olika slag av finansiella kriser i första hand kan förebyggas
            och i andra hand lösas på ett effektivt sätt. Samtidigt ska skattebetalarnas
            intressen värnas och allmänhetens förtroende för det finansiella
            systemets funktion säkerställas.
          </note>
          <note>
            Tillsättandet av en sådan kommitté kräver omsorgsfulla överväganden
            och jag kan inte i dag ange när kommittén kommer att tillsättas.
          </note>
          <note>
            I sammanhanget bör även nämnas att EU-kommissionen tagit initiativ
            till ett EU-gemensamt krishanteringsramverk för banker och att
            kommissionen avser att presentera ett lagstiftningsförslag under
            juni 2011.
          </note>
          <note>
            Vad gäller frågan om kommitténs sammansättning är min uppfattning
            att den bör innehålla bred kompetens på området för hantering
            av finansiella kriser och frågekomplex med anknytning till detta.
          </note>
          <note>
            Jacob Johnson har även frågat mig om jag är beredd att utarbeta
            lagförslag om så kallad bail in, det vill säga att öka möjligheterna
            att omvandla skulder till eget kapital. Avsikten med en sådan
            mekanism är att låta fordringsägarna vara med och betala innan
            staten går in med kapital. Frågan diskuteras nu i en rad internationella
            sammanhang som bland annat EU och Baselkommittén. Detta är en
            sådan fråga som även bör behandlas av den kommitté som kommer
            att tillsättas.
          </note>
          <note>
            När det gäller Jacob Johnsons fråga om jag är beredd att på olika
            sätt försöka separera normal affärsbanksverksamhet från mer investmentbanksliknande
            verksamheter kan noteras att vi i Sverige liksom på de flesta
            håll i Europa har banker som ägnar sig åt båda verksamheterna,
            så kallade universalbanker.
          </note>
          <note>
            Banker som vill ägna sig åt värdepappersrörelse, bland annat
            så kallad egenhandel eller proprietary trading, måste dock ha
            ett särskilt tillstånd för detta. Värdepappersrörelsen är också
            föremål för särskild reglering och tillsyn.
          </note>
          <note>
            Jag ser i dag inte någon anledning att ta initiativ till några
            ändringar i detta avseende. Det är emellertid viktigt att reglerna
            följs, att tillsynen fungerar väl och att ingripanden sker mot
            den som missköter sig.
          </note>
          <note type="speaker">
            Anf. 32 JACOB JOHNSON (V):
          </note>
          <note>
            Herr talman! Jag tackar statsrådet Peter Norman för svaret men
            är givetvis besviken på innehållet eftersom statsrådet fortfarande
            inte kan lämna besked om när regeringen avser att tillsätta den
            finanskriskommission som man ett antal gånger har uttalat att
            man ska tillsätta.
          </note>
          <note>
            Det har gått två år sedan finanskrisen skakade de finansiella
            systemen, främst i de så kallade västliga marknadskapitalistiska
            länderna, med djupgående effekter för vanliga människor i form
            av arbetslöshet och andra sociala konsekvenser.
          </note>
          <note>
            Vänsterpartiet föreslog tidigt att en finanskommission borde
            tillsättas med bred representation från riksdagens partier, arbetsmarknadens
            parter, branschföreträdare och forskare. Vi såg det som självklart
            att det som inträffade i världsekonomin med allvarlig påverkan
            också på det svenska finansiella systemet och den så kallade reala
            ekonomin krävde en djupgående analys av det inträffade och strukturella
            reformer av det finansiella systemet.
          </note>
          <note>
            Riksdagen avslog emellertid vid ett antal tillfällen våra förslag.
            Våren 2010 började dock allt fler instämma i våra krav. Till exempel
            fick Ulla Andersson ett jakande svar på frågan om en finanskommission
            från riksbankschef Stefan Ingves vid utfrågningen om svenska myndigheters
            agerande med anledning av krisen i Baltikum som finansutskottet
            hade i februari. Vid samma utfrågning efterlyste Finansinspektionens
            chef Martin Andersson ett nytt samhällskontrakt och stor öppenhet
            i dessa frågor. Även Folkpartiets Carl B Hamilton ansåg det som
            självklart att en kommission skulle tillsättas.
          </note>
          <note>
            Detta följdes i våras av uttalanden från regeringen att man avsåg
            att tillsätta kommissionen. Den skulle enligt regeringen få i
            uppgift att se över ansvarfördelningen mellan myndigheterna, utvärdera
            om regelverket för de finansiella marknaderna behöver skärpas
            och analysera om myndigheterna har de verktyg som behövs för att
            främja en stabil utveckling. Kommissionen förväntades då tillsättas
            före sommaren 2010.
          </note>
          <note>
            Därefter lämnade Riksbanken en formell framställan till riksdagen
            om vissa utredningsbehov med anledning av finanskrisen och föreslog
            att en eller fler utredningar snarast skulle tillsättas för att
            se över det svenska finansiella regelverket.
          </note>
          <note>
            Finansutskottet behandlade Riksbankens framställan i maj och
            välkomnade regeringens och Riksbankens initiativ det tänkta initiativen
            på området och uppmanade regeringen att skyndsamt tillsätta en
            eller flera utredningar för att utforma ett hållbart svenskt finansiellt
            regelverk.
          </note>
          <note>
            Herr talman! Trots regeringens egna uttalanden, trots Riksbankens
            framställan och trots ett enigt finansutskotts uppmaning att snabbt
            komma i gång med arbetet står statsrådet Norman tomhänt här i
            dag. Han svarar: Att tillsätta en sådan kommitté kräver omsorgsfulla
            överväganden.
          </note>
          <note>
            Regeringen har haft ungefär nio månader på sig sedan man kom
            på att man borde tillsätta kommittén. Statsrådet kan fortfarande
            inte ange när den kommer att tillsättas. Trots att flera månader
            har gått sedan det förra ansvariga statsrådet Mats Odell uttalade
            att direktiven var klara och att kommissionen snart skulle tillsättas
            låter det på statsrådet Norman som om det dröjer ett halvår till
            eller mer.
          </note>
          <note>
            Jag finner denna senfärdighet upprörande mot bakgrund av Riksbankens
            och finansutskottets ställningstaganden och frågans vikt. Det
            verkar som om statsrådet och regeringen tycker att det är bättre
            att diskutera dessa frågor i slutna rum, tvärtemot den öppenhet
            som Finansinspektionens chef efterlyst.
          </note>
          <note type="speaker">
            Anf. 33 Statsrådet PETER NORMAN (M):
          </note>
          <note>
            Herr talman! Jag tror att jag och Jacob Johnson är överens om
            att det är viktigt att kommissionen tillsätts. Jag tror att vi
            också är överens om att det är beklagligt att den inte redan är
            tillsatt. Om min företrädare Mats Odell sade att den snart ska
            tillsättas, kan jag förstärka det genom att säga att den kommer
            att tillsättas mycket snart.
          </note>
          <note>
            Jag vill berätta något om vad som händer. Att kommissionen inte
            har satts i gång betyder ju inte att annat arbete ligger stilla.
            I EU har man satt i gång ett stort arbete med ett krishanteringsramverk.
            Det handlar i första hand om att förebygga framtida finansiella
            kriser. Det handlar också om hur man ska avveckla finansiella
            institut utan att det får långtgående effekter på arbete och välfärd.
            Det handlar dessutom om hur man kan låta stater agera lagstiftningsmässigt
            när finansiella institut är under press.
          </note>
          <note>
            I Baselkommittén har vi Financial Stability Board som sätter
            fokus på stora banker. Man har kommit fram till en ny lagstiftning
            när det gäller särskilda kapitalkrav och utformning av olika typer
            av skuldförbindelser. I Sverige har vi stödlagen som kom 2008.
            Den ger staten betydande befogenheter och låter bankerna betala
            avgifterna den så kallade stabilitetsfonden. Det innebär att i
            framtiden kommer insatser från statens sida att betalas från avgifter
            som bankerna själva har varit med och finansierat. Den typen av
            stabilitetsfond är något som vi driver hårt i EU, och det får
            alltmer intresse för andra länder. Det sker saker, även om jag
            beklagligtvis måste hålla med interpellanten om att det är tråkigt
            att kriskommissionen ännu har tillsatts.
          </note>
          <note type="speaker">
            Anf. 34 JACOB JOHNSON (V):
          </note>
          <note>
            Herr talman! Nu säger statsrådet att kommissionen kommer att
            tillsättas mycket snart. I svaret står att han inte kan säga när
            den kommer att tillsättas. Bägge påståendena kan vara sanna. Men
            mycket snart tolkar jag som före nyår. Jag trodde att den skulle
            ha kommit på regeringssammanträdet i går, men det gjorde den inte.
            Jag ser fram emot att den kommer att tillsättas mycket snart.
            Om det inte sker mycket snart kan statsrådet förvänta sig en ny
            interpellation ganska snart.
          </note>
          <note>
            I min interpellation har jag ställt några konkreta frågor. En
            gäller möjligheten till så kallade bail ins så att bankernas fordringsägare
            får vara med och betala innan staten går in med kapital i en bank
            i kris. Statsrådet hänvisar till pågående arbete inom EU och till
            Baselkommittén och att den kommitté, som statsrådet föredrar att
            kalla den i rubriken på interpellationen står det finanskommission
            som kommer att tillsättas mycket snart ska behandla denna frågeställning.
            Jag välkomnar det. Det finns naturligtvis ett antal frågor som
            Riksbanken har beskrivit som vi inte går in på i denna debatt.
          </note>
          <note>
            Jag kan lägga till att jag tycker att den här kommissionen också
            ska titta på storleken på den finansiella sektorn mot bakgrund
            av vad som har hänt på Irland där bankernas balansomslutning före
            krisen var 6 ½ gånger Irlands bruttonationalprodukt. I Sverige
            är motsvarande relation ca 3,5. Det är också en hög siffra som
            man kanske behöver titta på.
          </note>
          <note>
            Jag har frågat om statsrådet är beredd att titta på frågan att
            separera affärsbankernas investmentverksamhet från den ordinarie
            bankverksamheten genom att till exempel förbjuda att bankerna
            handlar med egna medel. Bankerna investerar ju sina kunders medel
            i handel, men de investerar också eget kapital. Statsrådet svarar
            att han inte anser att det finns skäl att ändra gällande regelverk.
            Såvitt jag vet har USA förbjudit i stort sett all handel med egna
            bankmedel. Mot bakgrund av det undrar jag om inte även den här
            frågan borde prövas i den mycket snart tillsatta kommittén.
          </note>
          <note>
            När det gäller sammansättningen av kommittén har vi kanske lite
            olika åsikt. Vi från Vänsterpartiet har ansett att det ska vara
            en bred sammansättning. För att främja en stor offentlig debatt
            i de här frågorna tycker vi att det ska vara politiska partier,
            arbetsmarknadens parter, forskare och branschföreträdare. Jag
            är rädd att det annars kan bli en ganska introvert kommitté med
            branschföreträdare som kokar om sin egen soppa.
          </note>
          <note>
            Den finansiella krisen sker i ett nytt globalt läge. Det är hela
            globaliseringen, euro-krisen och diskussioner om en mer regionaliserad
            världsmarknad. Det är många stora frågor. Det är viktigt att kommittén
            snart kommer i gång med sitt arbete.
          </note>
          <note type="speaker">
            Anf. 35 Statsrådet PETER NORMAN (M):
          </note>
          <note>
            Herr talman! I den mycket snart tillsatta kommissionen kommer
            huvudarbetet att handla om gränsdragningsproblem mellan olika
            aktörer, i första hand Finansdepartementet, Riksbanken, Riksgäldskontoret
            och Finansinspektionen. Jag tror att det ska utföras av människor
            som inte har arbetat i krisen eftersom det då finns risk för jäv.
            Min förhoppning är att man tillsätter något som vi skulle kunna
            kalla en expertkommitté som ska reda ut frågorna. Det är naturligtvis
            viktigt att frågorna diskuteras brett och att det blir en form
            av diskussion som kommer många till del.
          </note>
          <note>
            Jacob Johnson tar upp två specifika frågor. När det gäller bail
            in finns det en omfattande diskussion och ett arbete på EU-nivå
            där vi i högsta grad är delaktiga. Den berörs där. Den kommer
            säkert att hanteras av kommissionen också, men det pågår ett arbete
            redan nu. Att separera bankerna är en väldigt svår fråga. Det
            är riktigt som Jacob Johnson säger att det finns en sådan lagstiftning
            i USA. Det var uppenbart att det inte kunde hindra krisen från
            att blomma ut i USA. Det är stor skillnad på bankväsendets karaktär
            i Europa och USA. I Europa är företagen mycket mer beroende av
            bankerna än vad man är i USA. I USA lånar företagen ofta upp pengar
            själva, gärna med banken som intermediär. I Europa är det ofta
            bankfinansiering i företagen. Det är två olika verksamheter, och
            det är svårt att dra paralleller mellan ett europeiskt och ett
            amerikanskt banksystem.
          </note>
          <note>
            Jag vill ta upp en annan fråga som Jacob Johnson talade om i
            sitt inlägg, nämligen bankernas storlek i förhållande till ekonomin.
            Jag delar helt Jacob Johnssons uppfattning att det kan bli ett
            stort problem. Jag tror att det är en ny insikt för många att
            när bankerna blir för stora i förhållande till den övriga ekonomin
            och man får en kraftig nedgång orkar inte den övriga ekonomin
            återkapitalisera banksystemet. Det var vad som hände först på
            Island och nu även på Irland.
          </note>
          <note>
            Irland hade tre stora banker. En av dem ökade sin utlåningsstock
            med 30 procent per år i tio år. Man hamnade i ett läge där banksektorn
            blev så stor att den irländska ekonomin inte hade någon möjlighet
            att återkapitalisera bankerna när tillgångsvärdena sjönk. Detta
            är en viktig och stor lärdom även för oss i Sverige.
          </note>
          <note>
            Man kan säga att vi har tre barriärer. Den första är förstås
            aktieägarna i bankerna. Aktieägarna i bankerna måste se till att
            de blir insatta i bankernas kreditgivning och den risknivå som
            bankerna har. De måste fatta ett beslut om de verkligen är nöjda
            med den risknivå som finns i banksystemet. Den andra barriären
            är våra myndigheter, i första hand Riksbanken och Finansinspektionen,
            som har bra medel för att motverka bubblor på olika marknader.
            Men den tredje barriären är förstås regeringen själv. Detta ansvar
            kan vi inte undandra oss och det kommer vi att ta. Vi kommer aldrig
            att tillåta att banksektorn blir så stor att den äventyrar framtida
            välfärd genom att staten måste gå in med betydande belopp om vi
            får en nedgång på de finansiella marknaderna.
          </note>
          <note type="speaker">
            Anf. 36 JACOB JOHNSON (V):
          </note>
          <note>
            Herr talman! Det ska bli spännande att få se direktiven till
            och sammansättningen av den kommitté som mycket snart kommer att
            tillsättas. Detta skiljer sig från det svar som jag fick i går
            om att statsrådet inte kunde ange något datum. Det låter som om
            regeringen kanske äntligen kommer till skott i denna viktiga fråga.
          </note>
          <note>
            Avslutningsvis vill jag fråga om statsrådet kan precisera hur
            regeringen ställer sig till den framställan som har kommit från
            Riksbanken och från finansutskottet och om denna kommitté kommer
            att ta hand om dessa frågor. Det gäller till exempel frågan om
            den finansiella infrastrukturen.
          </note>
          <note>
            Som socialist ser jag gärna att infrastrukturen finns i samhällelig
            ägo. Man kan jämföra med den fysiska infrastrukturen järnvägar,
            kraftnät och vägar som det är naturligt att ha i samhällelig ägo.
            Jag tycker att man kan ha liknande funderingar runt den finansiella
            infrastrukturen som är så viktig att sköta betalsystem och annat
            för att vi ska ha en finansmarknad som fungerar.
          </note>
          <note>
            När det gäller bankernas storlek är det precis som statsrådet
            säger när han exemplifierar. Island är kanske det allra tydligaste
            exemplet, men det gäller även Irland.
          </note>
          <note>
            Vi har också det förhållandet att de finansiella instituten har
            vinstnivåer som över tid ligger väsentligt över vinstnivåerna
            i produktionsföretagen. Det tycker jag också är någonting som
            man bör titta på.
          </note>
          <note type="speaker">
            Anf. 37 Statsrådet PETER NORMAN (M):
          </note>
          <note>
            Herr talman! Jag får återkomma till kommitténs uppdrag och direktiv.
            Jag kan bara säga att det finns ett antal frågor när det gäller
            exempelvis Riksbankens kapital och även andra frågor som rör Riksbanken
            som kommer att behandlas i särskild ordning. De kommer inte att
            behandlas i denna kommitté. Det finns ett stort antal frågor som
            kräver en egen behandling.
          </note>
          <note>
            Låt mig säga följande: Finanskriser verkar tyvärr vara ett återkommande
            fenomen. Det tråkiga och besvärliga med dem är att de ändrar skepnad.
            Tittar man på 30-talet med Kreugerkraschen var det fråga om oegentligheter.
            År 1987 när USA-börsen gick ned med 23 procent på en dag var det
            mycket datorhandel. Nick Leeson ägnade sig åt oegentligheter så
            att Barings Bank gick omkull. När vi tittar på vad som har hänt
            på den senaste tiden hade vi en IT-krasch för tio år sedan. Vi
            har haft en subprimekrasch i USA, och nu har vi länderkrascher
            i Europa. Slutsatsen av detta är att det inte räcker att laga
            ett lapptäcke i dag, utan vi måste titta på vad vi tror är nästkommande
            kris. Här handlar det framför allt om att ha sunda finansiella
            institutioner och om att ha ordning och reda i statens finanser.
          </note>
          <note>
            Jag utgår från att vi har olika uppfattningar i frågan om infrastrukturen.
            Men jag kan bara konstatera att vi har ett statligt institut på
            marknaden, nämligen SBAB, och jag kan inte påstå att de har verkat
            dämpande eller återhållsamt i denna kris. Jag ser dem i bästa
            fall som ungefär likadana som alla andra. Jag ser därför inte
            den frågan som essentiell för att få ett stabilt betalningsväsen.
          </note>
          <note>
            Jag tackar för en bra debatt.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2010/11:99 om en samlad storstadspolitik
          </note>
          <note type="speaker">
            Anf. 38 Statsrådet ANNA-KARIN HATT (C):
          </note>
          <note>
            Herr talman! Börje Vestlund har frågat mig vilka åtgärder jag
            avser att vidta för att få en samlad storstadspolitik. Jag håller
            med Börje Vestlund om att våra svenska storstäder har stor betydelse
            för den samlade hållbara tillväxten i landet, vilket redovisas
            under utgiftsområde 19 i budgetpropositionen för 2011.
          </note>
          <note>
            Regeringen menar att både landsbygder och storstadsområden är
            betydelsefulla för hela landets tillväxt. Därför bör åtgärder
            bidra till att sammanlänka och utveckla relationerna mellan tätorter
            och landsbygd. Den regionala tillväxtpolitiken bedrivs i såväl
            gles- och landsbygder som små och medelstora städer samt i storstadsområden.
            Det handlar bland annat om att ta vara på de unika förutsättningar
            för individers utvecklingskraft och företags konkurrenskraft som
            finns i dessa typer av regioner.
          </note>
          <note>
            Regeringen anser att det är centralt att skapa goda och hållbara
            tillväxtförutsättningar för storstäderna och storstadsområdena.
          </note>
          <note>
            Storstadsfrågorna bör tydligare placeras i ett regionalt sammanhang
            och bli integrerade delar av det regionala tillväxtarbetet. Regeringen
            avser därför att ytterligare utveckla stadsdimensionen inom den
            regionala tillväxtpolitiken. Som ett led i detta har Myndigheten
            för tillväxtpolitiska utvärderingar och analyser i uppdrag att
            bidra med underlag kring hur olika typer av städer på bästa sätt
            kan bidra till landets hållbara tillväxt.
          </note>
          <note>
            Allt detta och mer därtill om städer och storstäder står i utgiftsområde
            19 i budgetpropositionen för 2011. I den nationella strategin
            för regional konkurrenskraft, entreprenörskap och sysselsättning
            20072013 lyfts särskilda förutsättningar i storstäderna också
            fram, bland annat genom riktlinjer för insatser i storstadsregionerna
            i de regionala strukturfondsprogrammen för SkåneBlekinge, Stockholm
            och Västsverige.
          </note>
          <note>
            Insatser för urbana miljöer i svenska städer redovisas även i
            utgiftsområde 13 under den urbana utvecklingspolitiken. Regeringen
            har tecknat lokala utvecklingsavtal med 21 kommuner omfattande
            38 stadsdelar. Inriktningen på arbetet är att skapa former för
            samordning och samverkan i syfte att åstadkomma en positiv utveckling
            i stadsdelar med utbrett utanförskap.
          </note>
          <note>
            Inom ramen för avtalen kan kommunerna bilda lokala partnerskap
            med statliga myndigheter och aktörer inom den privata och ideella
            sektorn. Polismyndigheterna, Försäkringskassan och Arbetsförmedlingen
            har för åren 20082010 fått i uppdrag att ingå sådana lokala partnerskap.
          </note>
          <note>
            Regeringen fattade den 18 november beslut om att erbjuda kommunerna
            en förlängning av de lokala utvecklingsavtalen till och med 2011.
            Även uppdragen till myndigheterna och förordningen (2008:348)
            om urbant utvecklingsarbete förlängs till den 31 december 2011.
            Under hösten 2010 har flera utvärderingar rapporterats angående
            såväl formerna för som resultaten av det urbana utvecklingsarbetet,
            på både statlig och lokal nivå. Utvärderingarna kommer att utgöra
            en grund för regeringens ställningstagande om utformning och inriktning
            av det urbana utvecklingsarbetet efter 2011.
          </note>
          <note>
            Regeringen genomför även åtgärder inom hållbar utveckling i städer
            genom Delegationen för hållbara städer som tillsattes 2008, vilket
            redovisas i utgiftsområde 20. Delegationen samarbetar med kommunerna,
            marknadens aktörer och andra parter. Arbetet med hållbar stadsutveckling
            bygger på integrerad sektorsövergripande planering, höjda ambitionsnivåer
            och användandet av ny teknik.
          </note>
          <note>
            En uppgift för delegationen är att hantera statligt stöd till
            utveckling av hållbara städer. Totalt satsar regeringen 340 miljoner
            kronor på detta under 20092010. En stor andel av dessa medel har
            satsats på utveckling av nya klimateffektiva stadsdelar och upprustning
            av miljonprogramsområden i större städer.
          </note>
          <note>
            Regeringen menar att summan av alla regioners tillväxt bygger
            Sveriges tillväxt. Människor i hela Sverige ska kunna utvecklas
            av egen kraft. Regeringens samlade politik inom alla utgiftsområden
            är av betydelse för utvecklingen i såväl storstadsområden som
            landsbygder. Regeringen har för avsikt att fortsätta bedriva en
            politik för utveckling av hela landet, med såväl riktade som generella
            insatser. Detta gäller även för små och medelstora städer samt
            för storstäderna.
          </note>
          <note type="speaker">
            Anf. 39 BÖRJE VESTLUND (S):
          </note>
          <note>
            Herr talman! Jag ber först att få tacka för svaret. Jag får släpa
            med mig en hel del papper hit för att få ihop detta och förstå
            vad statsrådet menar. Svaret på frågan är: Nej, det finns ingen
            samlad storstadspolitik i regeringen.
          </note>
          <note>
            Däremot har man lagt fram flera förslag om hur man ska utvärdera
            landsbygden. Väldigt många förslag inriktar sig också på att det
            är landsbygden man vill åt. Låt mig bara nämna ett. Det är det
            föredömliga förslaget Matlandet som man har gjort på Jordbruksdepartementet.
            Det inriktar i huvudsak till landsbygden, trots att en stor del
            av det svenska matlandet sker i våra större städer. Jag vill bara
            notera detta.
          </note>
          <note>
            Egentligen var mina frågor till statsrådet: I vilket utgiftsområde
            finns regeringens samlade storstadspolitik beskriven? Om svaret
            på frågan är att den inte finns: Vad är skälet till att man tagit
            bort rubriken Storstadspolitik under utgiftsområde 19? Behövs
            en samlad storstadspolitik enligt regeringens uppfattning? Men
            jag fick inte ställa frågorna på det sättet enligt den ordning
            vi har i riksdagen. Därför valde jag att ställa dem på det här
            sättet.
          </note>
          <note>
            Herr talman! Våra svenska storstäder är fantastiska. De bidrar
            till och är ibland också motorn till att vi har en tillväxt i
            det här landet. Alla Stockholmspolitiker måste i varje fall vid
            något tillfälle om året säga att Stockholm är motorn i den svenska
            tillväxten. I viss mån är det också sant. Jag ska dock inte gå
            så långt.
          </note>
          <note>
            Bakom allt detta finns det också en hel rad problem. Vi vet att
            vi har de allra rikaste i storstäderna. Men vi har också de allra
            fattigaste i storstäderna. Inte sällan lever de väldigt nära varandra
            och miljöerna går in i varandra.
          </note>
          <note>
            Det andra som också kan sägas i dessa sammanhang gäller utbildningsnivåerna.
            Det är höga utbildningsnivåer i storstäderna. Samtidigt vet vi
            att skillnaden mellan skoleleverna och resultaten i skolan är
            stora i just våra storstäder.
          </note>
          <note>
            Tillväxtförutsättningarna för storstäderna är också en viktig
            sak som man inte har i andra delar av landet. Det gäller bostäderna.
            Oftast är just bostäderna hindret för att man ska kunna ha en
            full tillväxt i våra storstäder.
          </note>
          <note>
            Vi har också miljonprogrammet. Där finns huvuddelen i våra storstäder.
            Vi vet att det kommer att krävas miljardinvesteringar i framtiden
            oavsett vad regeringen säger. Ingen regering oavsett färg kan
            stå och titta på att man får förslummade bostadsområden utan att
            man gör någonting åt detta. Därför är det konstigt att man så
            kategoriskt avvisar alla förslag i den riktningen.
          </note>
          <note>
            Sammanfattningsvis är det inte mycket. Jag är tvungen att ha
            med mig tre dokument i de allra flesta fall. Man säger att det
            finns i utgiftsområde 19. Jag hade faktiskt fel på den punkten.
            Det står 18 rader om vad regeringen har för uppfattning om städer,
            tätorter och storstäder. Det är 18 rader i förhållande till ett
            59-sidigt dokument. Det är anmärkningsvärt i sig. Sedan får man
            titta på andra saker. Jag får återkomma till det i mitt andra
            inlägg.
          </note>
          <note type="speaker">
            Anf. 40 GUNNAR ANDRÉN (FP):
          </note>
          <note>
            Herr talman! Jag vill gärna tacka Börje Vestlund för interpellationen
            och statsrådet för svaret.
          </note>
          <note>
            Låt mig ställa frågan: Hur långt bör man blicka? Strax bortom
            horisonten, är mitt svar. Anledningen är att det annars är fara
            värt att man löser gårdagens problem. Det är lite av situationen
            i nästan all samhällsplanering.
          </note>
          <note>
            För ungefär 50 år sedan utkom en bok av journalisten Tom Selander
            på Svenska Dagbladet som hette Sverige år 2000 . Det är en ganska
            rolig bok att läsa. Den handlar om att vi har luftledningar, helikoptrar
            och förflyttar oss på olika sätt. Det är ganska fantasifullt.
            Det gick inte riktigt så som han hade tänkt sig.
          </note>
          <note>
            Den inspirerade mig att för några år sedan skriva en motion till
            någonting som heter Folkpartiets länsförbund i Stockholms län,
            och den handlade om situationen i vårt län år 2050. Det var 42
            år senare. Man kunde gå tillbaka lika långt, till år 1966. Då
            är man mitt i en 84-årig period.
          </note>
          <note>
            Jag funderade: Hur ser storstäderna ut år 2050? Det är en väldigt
            intressant fråga. Om vi ser på utvecklingen måste vi ändå konstatera
            att numera tycks mer än hälften av hela jordens befolkning bo
            i storstäderna. Vi har samma utveckling i vårt land.
          </note>
          <note>
            Det är inte bara storstäderna som blir större utan också alla
            mindre regioncentrum har en tendens att dra till sig nästan all
            service medan det som kallas glesbygd eller landsbygd kommer lite
            i bakgrunden.
          </note>
          <note>
            Om vi har den regionförstoring som det talas så mycket om gäller
            det verkligen att fundera på hur framtidens regioner kommer att
            se ut. I den region där Sveriges riksdag befinner sig kommer vi
            kanske år 2050 att ha ungefär fyra fem miljoner människor. Det
            är en ganska betydande skillnad. Nyköping kommer att vara en förstad
            till Stockholm.
          </note>
          <note>
            Samtidigt kommer vi att ha väldigt många andra stora regioner.
            Skåneregionen är mycket intressant i det här sammanhanget med
            koncentrationen till Själland och Skåne. Vi kommer säkert också
            att få en ganska kraftig tillväxt i Göteborgsregionen. Det kommer
            vi enligt min uppfattning också att få efter hela Norrlandskusten.
            Den är i grund och botten blomstrande med Gävle, Sundsvall, Luleå
            och inte minst Umeå.
          </note>
          <note>
            Det gör att man måste fundera på två olika saker. Det handlar
            om hur beslut fattas både i rikets ledning och inom regionerna.
            Är det möjligen på det sättet, herr talman, att det till exempel
            är optimalt att i Stockholmsregionen ha 25 kommuner? Man får fundera
            på att det är rimlig ordning.
          </note>
          <note>
            Jag råkar bo i Danderyd. Där ska vi ha en kommunalpolitik. Strax
            intill ligger Solna som har en helt annan kommunalpolitik. Börje
            Vestlund och jag har ofta diskuterat trafikfrågor. Det är en viktig
            del av detta.
          </note>
          <note>
            Vi kan konstatera att de ambitioner som till exempel finns i
            Cederschiöldsöverenskommelsen har föregåtts av Dennisöverenskommelsen,
            och i Göteborg har det varit Adelsohnöverenskommelsen och i Malmö
            Hulterströmsöverenskommelsen och. Det har varit goda intentioner.
            Men tyvärr har det varit så många administrativa hinder att allt
            för lite har blivit verklighet av detta. Det menar jag är det
            största problemet med den samlade storstadspolitiken.
          </note>
          <note type="speaker">
            Anf. 41 Statsrådet ANNA-KARIN HATT (C):
          </note>
          <note>
            Herr talman! Jag kan börja med att konstatera att när Börje Vestlund
            efterfrågar en samlad storstadspolitik påminner det ganska mycket
            om vad den tidigare socialdemokartiska regeringen gjorde. Den
            bedrev en nationell storstadspolitik samtidigt som utanförskapet
            i storstäderna växte. Att endast ha en politik som kallas för
            nationell storstadspolitik löser inga problem.
          </note>
          <note>
            OECD har studerat tillväxten i Sverige och i Sveriges regioner.
            De har konstaterat att de svenska storstadsregionerna i stor utsträckning
            är motorer för tillväxt i hela landet samtidigt som landsbygderna
            har betydelsefulla resurser som städerna är beroende av. OECD
            pekar på att det är viktigt att stärka länkarna mellan städerna
            och våra svenska landsbygder.
          </note>
          <note>
            Det är precis vad regeringen gör. Vår politik syftar till att
            utveckla storstadsregionerna liksom andra typer av regioner och
            att stärka den utvecklingskraft som finns lokalt och regionalt
            byggt på regionernas egna unika förutsättningar. Det handlar om
            att stärka den stadsregionala dimensionen i den regionala tillväxtpolitiken.
          </note>
          <note>
            Jag håller med om att våra svenska städer är fantastiska, och
            jag är helt övertygad om att det är på regional nivå som man själv
            bäst vet vilka åtgärder som krävs för att utveckla den egna regionen.
            Därför har vi mycket medvetet från regeringens sida både tillfört
            mer pengar och ökat ansvaret regionalt för den regionala tillväxtpolitiken.
          </note>
          <note>
            Om man ser till vilka insatser som görs är det viktigt att konstatera
            att det i de regionala strukturfondsprogram som finns runt om
            i landet och som omfattar också de tre storstadsregionerna i dagsläget
            finns ungefär 3,6 miljarder kronor inklusive medfinansiering till
            förfogande för utvecklingsinsatser under åren 20072013. Om man
            till det lägger det faktum att storstadsregionerna också omfattas
            av de insatser som den europeiska socialfonden kan göra när det
            gäller projekt som främjar kompetensutveckling och motverkar utanförskap
            är det ytterligare 2,8 miljarder kronor under samma tidsperiod.
            Därutöver finns offentlig medfinansiering.
          </note>
          <note>
            Jag tror att Gunnar Andrén har en viktig poäng: Det handlar om
            att lyfta blicken och skåda mot horisonten och fundera på vad
            det är för stadsmiljöer och livsmiljöer som vi erbjuder människor
            i våra stora städer. Just därför har regeringen under flera år
            bedrivit ett medvetet och konsekvent arbete för att stimulera
            utvecklingen av hållbara städer.
          </note>
          <note>
            Som jag nämnde inledningsvis har vi genom Delegationen för hållbara
            städer fördelat 290 miljoner kronor till viktiga projekt i Stockholm,
            Malmö, Göteborg, Lund, Örebro och Umeå. Alla dessa insatser har
            starkt bidragit till att både höja intresset för och stärka de
            svenska städernas arbete med hållbar utveckling. Inte minst Stockholm
            har i europeiskt hänseende en framskjuten roll när det handlar
            om att skapa hållbara goda livsmiljöer för sina invånare.
          </note>
          <note type="speaker">
            Anf. 42 BÖRJE VESTLUND (S):
          </note>
          <note>
            Herr talman! Jag måste säga att det är lite smått komiskt när
            man säger att man tidigare hade en nationell storstadspolitik,
            och så växte utanförskapet. Är det någon förändring på den punkten
            i dag, då, oavsett om man har haft en storstadspolitik eller inte?
          </note>
          <note>
            Utanförskapet, och den mycket speciella form av utanförskap som
            man ofta behöver ha nationella insatser till, har inte förändrats
            i någon mening. Det är detta som är det motsägelsefulla när man
            pratar storstadspolitik; sysselsättningsgraden är hög i våra storstäder,
            men utanförskapet är också mycket grymmare. Vi har dem som har
            väldigt långa arbetslöshetsperioder bakom sig, bland annat till
            följd av att många är nyinflyttade till våra storstäder och har
            svårt att få en plats där.
          </note>
          <note>
            Jag valde att inte ta upp infrastrukturen i mitt första inlägg.
            När vi diskuterar frågor om lands- och glesbygd brukar man ofta
            säga att förutom alla de åtgärder som behövs behöver vi förbättra
            infrastrukturen. När man pratar till exempel om Åre har detta
            varit ett viktigt krav från denna region, och många andra regioner
            säger samma sak. Jag instämmer gärna i det.
          </note>
          <note>
            Infrastrukturen är en oerhört viktig sak. Förutom det som handlar
            om bostäderna är infrastrukturfrågorna kanske det som hindrar
            tillväxten i våra storstäder. Detta har redovisats gång efter
            gång.
          </note>
          <note>
            Låt mig ta ett exempel för att visa vilken fientlig inställning
            regeringen har till storstäderna. Jag kan konstatera att det inte
            finns någon redovisning av de trängselavgiftspengar som har kommit
            in och som partiledarna i de borgerliga partierna sade att man
            skulle avsätta till att bygga Förbifart Stockholm. Man vet inte
            hur mycket pengar som har kommit in. Detta kommer att behandlas
            här i kammaren strax före jul. Det är helt enkelt så att dessa
            pengar inte finns på Finansdepartementet. Det tycker jag är intressant
            i sammanhanget.
          </note>
          <note>
            Jag menar att det alltid är bra att ha en politik som handlar
            om den svenska lands- och glesbygden. Men det är lika viktigt
            att ha en tydlig politik när det handlar om de svenska storstäderna.
            Regeringen har ingen sådan politik. Den har ingen politik när
            det handlar om att utveckla storstäderna. Jag fick en hänvisning
            i svaret till en skrivelse, som bara den skulle kunna föranleda
            en särskild debatt. Den kommer att behandlas här i kammaren under
            budgetdebatten. Det står egentligen inte så mycket där; det är
            en ganska beklaglig skrift. Man hänvisar till att Stockholm, Skåne,
            Blekinge och Västsverige nämns där. Det satt långt inne; det handlar
            om två rader. Jag skulle ironiskt kunna säga att jag är jätteimponerad
            över hur mycket man tänker på våra storstäder från regeringens
            sida.
          </note>
          <note>
            Storstäderna är en viktig tillväxtregion. Därom är vi eniga.
            Men i övrigt finns det inget påtagligt som regeringen har gjort.
            Jag kommer i mitt sista inlägg att ta upp det mycket konstiga
            förslaget om nedsatta arbetsgivaravgifter i vissa av våra storstadsområden.
            Om man föreslår något sådant vet man inte särskilt mycket om storstäder.
          </note>
          <note type="speaker">
            Anf. 43 Statsrådet ANNA-KARIN HATT (C):
          </note>
          <note>
            Herr talman! Jag är glad att Börje Vestlund och jag kan vara
            överens om att det är bra att vi har en kraftfull politik för
            utveckling av gles- och landsbygden liksom att det är viktigt
            att vi har en god politik för att utveckla våra städer.
          </note>
          <note>
            När det handlar om våra stora städer instämmer jag gärna i att
            en av de stora utmaningarna är att vi har ett utbrett utanförskap.
            Det är ett utanförskap som regeringen målmedvetet har arbetat
            med och som vi steg för steg ser till att minska.
          </note>
          <note>
            När det gäller utanförskap i den här kontexten är det viktigt
            att lyfta fram det arbete vi har gjort i och med det urbana utvecklingsarbetet.
            Vi har tecknat lokala utvecklingsavtal med 21 kommuner som bidrar
            till en positiv utveckling i dessa stadsdelar. Detta görs helt
            enkelt för att man ska se till att använda ordinarie resurser
            på ett effektivt sätt genom samverkan mellan olika aktörer.
          </note>
          <note>
            En insats inom denna ram är den verksamhet som regeringen har
            initierat när det handlar om nystartskontor. Det har så här långt
            visat sig vara framgångsrikt, och det underlättar inte minst nyanlända
            svenskars kontakter med det offentliga Sverige.
          </note>
          <note>
            Jag håller gärna med om att en viktig fråga för stora städer
            som växer snabbt är bostadsfrågan. Det är en utmaning som vi kommer
            att behöva arbeta med under många år framöver att lösa den bostadsbrist
            som finns inte minst i Stockholm. I sammanhanget är det viktigt
            att lyfta fram att det är viktigt med en mångfald i boende- och
            upplåtelseformer. Det gäller att se till att homogena hyresbostadsområden
            kan blandas upp. Vi vill bidra till att även de som bor i våra
            ytterområden och det som kanske lite slarvigt kan beskrivas som
            utanförskapsområden har möjlighet att göra boendekarriär utan
            att behöva flytta från de områden där de redan bor.
          </note>
          <note>
            Vi har från regeringens sida gjort en rad insatser inom arbetsmarknadspolitikens
            ram just för att minska utanförskapet. Vi har arbetat med jobb-
            och utvecklingsgarantin. Vi arbetar med jobbgarantin för unga,
            med instegsjobben och inte minst med nystartsjobben som har visat
            sig vara framgångsrika när det gäller att erbjuda människor med
            utländsk bakgrund ett fotfäste på den svenska arbetsmarknaden.
            Om man ska ta sig in i det svenska samhället är ett fotfäste på
            arbetsmarknaden helt avgörande.
          </note>
          <note>
            Börje Vestlund nämnde nystartszonerna i sitt anförande. Det stämmer
            att vi i regeringsförklaringen 2010 och i budgetpropositionen
            för 2011 har aviserat att vi tänker tillsätta en utredning som
            ska se över möjligheten att införa ett system med skattelättnader
            för företag i särskilt utsatta områden, så kallade nystartszoner.
          </note>
          <note>
            För min del är det alldeles uppenbart att när det i genomsnitt
            kan ta sju åtta år från det att man har anlänt till Sverige till
            dess att man har ett fotfäste på den svenska arbetsmarknaden måste
            vi vara beredda att pröva, med svenska mått mätt, lite okonventionella
            metoder. Nystartszoner är en sådan metod som har prövats framgångsrikt
            i flera andra länder och som kan göra det möjligt för människor
            i utanförskapsområden att få ett fotfäste på den svenska arbetsmarknaden
            som de annars inte hade kunnat få.
          </note>
          <note type="speaker">
            Anf. 44 BÖRJE VESTLUND (S):
          </note>
          <note>
            Herr talman! Jag ska kommentera ett par saker. Först gäller det
            nystartszoner. Jag har min bakgrund i stadsdelen Kista där jag
            bland annat har varit ordförande i stadsdelsnämnden. Det är klart
            att vi ska prova lite alternativa möjligheter och lite kontroversiella
            möjligheter i vissa sammanhang. Det håller jag fullständigt med
            om, men man vet inte vad man pratar om här. Det bor 30 000 personer
            i Kista, och det jobbar 30 000 personer i Kista. Problemet är
            att nästan inga bor och arbetar i Kista. Det är det stora problemet.
            Det finns ingen brist på företag och arbetsplatser runt omkring
            dessa områden och väldigt ofta inte heller i områdena. Problemet
            är någonting annat som ligger betydligt djupare, och då hjälper
            det inte att bara sänka arbetsgivaravgiften. Detta måste vara
            en skrivbordsprodukt som jag hoppas att denna utredning kan avvisa.
            Det verkar som om man inte har tänkt över huvud taget.
          </note>
          <note>
            Låt mig peka på en annan väsentlig del av regeringens regionalpolitik.
            Det gäller EU:s Östersjöstrategi. Det finns ett ganska stort och
            väl utarbetat samarbete mellan storstäderna runt Östersjön. Varför
            har man inte med det? Det ska utvecklas på något annat sätt. Storstäderna
            finns inte med som ett perspektiv i detta trots att det finns
            ett antal storstäder.
          </note>
          <note>
            Slutligen vill jag också säga att jag tycker att det är beklagligt
            att regeringen inte kan sätta ned foten och säga att en förutsättning
            för att våra storstäder ska utvecklas är att man utvecklar infrastrukturen.
            Det utgör tillsammans med bostäderna de två största problemen.
          </note>
          <note type="speaker">
            Anf. 45 Statsrådet ANNA-KARIN HATT (C):
          </note>
          <note>
            Herr talman! Jag är glad att Börje Vestlund håller med om att
            utmaningen ibland är så stor att man måste pröva också kontroversiella
            metoder. Metoder som kan fungera i en del av landet fungerar inte
            i en annan del av landet. Det är just därför som regeringen arbetar
            med både generella och riktade insatser i gles- och landsbygder,
            i våra mellanstora städer och i våra storstäder. Vi behöver generella
            insatser och ibland insatser som är specialdesignade för att lösa
            ett visst problem. Delegationen för hållbara städer är ett sådant
            väldigt tydligt och konkret exempel.
          </note>
          <note>
            Börje Vestlund väljer att nämna Kista, men man skulle också kunna
            nämna andra utanförskapsområden där det finns en ganska stor avsaknad
            av både arbetsplatser och närvaro av företag. Det finns forskningsresultat
            som pekar på att just närvaron av arbetsplatser och människor
            som går till jobbet varenda dag i själva utanförskapsområdet spelar
            stor roll för att människor ska komma i arbetet och komma in i
            det svenska samhället. Det kan säkert se olika ut.
          </note>
          <note>
            Det handlar inte bara om att sänka arbetsgivaravgiften, utan
            det handlar om att göra flera olika saker. Jag tar gärna en diskussion
            med Börje Vestlund om infrastrukturen. Nu är tiden för kort för
            detta den här gången men som Börje Vestlund mycket väl känner
            till dammsög regeringen de planeringsprocesser och de planerade
            projekt som fanns när lågkonjunkturen och den finansiella krisen
            slog till. Det gör att vi runt om i hela Stockholm kan se hur
            spadar sätts i jorden. Det är lite svårt att komma fram på vägar
            därför att vi faktiskt bygger ut infrastrukturen för att anpassa
            den till en växande huvudstad och se till att vi har en storstadsmiljö
            där människor kan ta sig till sina arbetsplatser i tid på morgonen.
          </note>
          <note>
            Överläggningen var härmed avslutad.
          </note>
          <note>
            9 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            10 § Förnyad bordläggning
          </note>
          <note>
            Föredrogs och bordlades åter
          </note>
          <note>
            11 § Bordläggning
          </note>
          <note>
            Anmäldes och bordlades
          </note>
          <note>
            12 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 10 december
          </note>
          <note>
            Monica Green
          </note>
          <note>
            Suzanne Svensson
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 14 december.
          </note>
          <note>
            13 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 10 december
          </note>
          <note>
            Agneta Gille
          </note>
          <note>
            Anders W Jonsson
          </note>
          <note>
            Ulla Andersson
          </note>
          <note>
            Penilla Gunther
          </note>
          <note>
            Roger Haddad
          </note>
          <note>
            Ann-Kristine Johansson
          </note>
          <note>
            Christina Karlsson
          </note>
          <note>
            Marie Nordén
          </note>
          <note>
            Eva Olofsson
          </note>
          <note>
            Jonas Sjöstedt
          </note>
          <note>
            Maria Stenberg
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 14 december.
          </note>
          <note>
            14 § Anmälan om skriftligt svar på fråga
          </note>
          <note>
            Anmäldes att skriftligt svar på följande fråga inkommit
          </note>
          <note>
            den 9 december
          </note>
          <note>
            Ulla Andersson
          </note>
          <note>
            Svaret redovisas i bilaga som fogats till riksdagens snabbprotokoll
            tisdagen den 14 december.
          </note>
          <note>
            15 § Kammaren åtskildes kl. 11.25.
          </note>
          <note>
            Förhandlingarna leddes av talmannen.
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
