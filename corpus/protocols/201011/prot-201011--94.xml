<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201011</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--94</head>
          <docDate when="2011-04-29">2011-04-29</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2010/11:94
          </note>
          <note>
            Fredagen den 29 april
          </note>
          <note>
            Kl. 09:00 - 10:38
          </note>
          <note>
            1 § Justering av protokoll
          </note>
          <note>
            Justerades protokollet för den 21 april.
          </note>
          <note>
            2 § Anmälan om återtagande av plats i riksdagen
          </note>
          <note>
            Tredje vice talmannen meddelade att Ann Arleklo (S) skulle återta
            sin plats i riksdagen från och med den 3 maj, varigenom uppdraget
            som ersättare skulle upphöra för Christin Hagberg (S).
          </note>
          <note>
            3 § Avsägelse
          </note>
          <note>
            Tredje vice talmannen meddelade att Ingela Nylund Watz (S) avsagt
            sig uppdraget som suppleant i Europarådets svenska delegation.
          </note>
          <note>
            Kammaren biföll denna avsägelse.
          </note>
          <note>
            4 § Anmälan om fördröjda svar på interpellationer
          </note>
          <note>
            Till riksdagen hade inkommit följande skrivelser:
          </note>
          <note>
            Interpellation 2010/11:320
          </note>
          <note>
            Interpellation 2010/11:320 Oroligheter på många fronter i Irak
          </note>
          <note>
            Interpellationen kommer att besvaras tisdagen den 17 maj 2011.
          </note>
          <note>
            Skälet till dröjsmålet är resor.
          </note>
          <note>
            Fredrik Jörgensen
          </note>
          <note>
            Interpellation 2010/11:329
          </note>
          <note>
            Interpellation 2010/11:329 Scenkonstarbetares pensionsvillkor
          </note>
          <note>
            Interpellationen kommer att besvaras tisdagen den 17 maj 2011.
          </note>
          <note>
            Skälet till dröjsmålet är redan inbokade engagemang.
          </note>
          <note>
            Kjell Rempler
          </note>
          <note>
            5 § Svar på interpellation 2010/11:326 om motverkande av svenskfientlighet
            i skolan
          </note>
          <note type="speaker">
            Anf. 1 Utbildningsminister JAN BJÖRKLUND (FP):
          </note>
          <note>
            Fru talman! William Petzäll har frågat mig vilka åtgärder jag
            avser att vidta i syfte att skolan i sitt värdegrundsuppdrag även
            uppmärksammar och motverkar den fientlighet som svenska ungdomar
            utsätts för.
          </note>
          <note>
            Jag vill inledningsvis slå fast att skolan ska vara en trygg
            och säker plats för både elever och skolans personal. Alla former
            av våld, diskriminering och trakasserier oavsett bakgrund ska
            motarbetas med kraft.
          </note>
          <note>
            Inga elever ska diskrimineras oavsett om detta beror på kön,
            könsöverskridande identitet eller uttryck, etnisk tillhörighet,
            religion, annan trosuppfattning, funktionshinder, sexuell läggning,
            ålder eller något annat. I diskrimineringslagen (2008:567) finns
            tydliga bestämmelser kring skolhuvudmannens skyldighet att utreda
            och vidta åtgärder mot trakasserier. Det är Diskrimineringsombudsmannen
            som är tillsynsmyndighet för diskrimineringslagen.
          </note>
          <note>
            Vidare har Statens skolverk i uppdrag att främja skolans värdegrundsarbete.
            Värdegrundsarbetet utgår från de värden som anges i skolväsendets
            läroplaner och som riksdagen har ställt sig bakom. Av läroplanerna
            framgår bland annat att främlingsfientlighet och intolerans måste
            mötas med kunskap, öppen diskussion och aktiva åtgärder.
          </note>
          <note>
            Förutom diskrimineringsförbudet i diskrimineringslagen och det
            så kallade värdegrundsuppdraget har regeringen även gett Skolverket
            i uppdrag att stödja skolornas arbete mot diskriminering och annan
            kränkande behandling. Totalt avsattes 45 miljoner kronor till
            detta under åren 20062010. En ny satsning mot mobbning har aviserats
            i 2011 års budgetproposition, vilken avses pågå under åren 20122014.
            Alla elever har rätt till en trygg skolmiljö som ger dem möjlighet
            att utvecklas som individer.
          </note>
          <note type="speaker">
            Anf. 2 WILLIAM PETZÄLL (SD):
          </note>
          <note>
            Fru talman! Tack för svaret, Jan Björklund! Det är lite smått
            historiskt att det här ämnet diskuteras i dag. Det är trots allt
            första gången som vi över huvud taget lyfter upp svenskfientligheten
            i Sveriges riksdag.
          </note>
          <note>
            Till att börja med vill jag säga att den här svenskfientligheten
            kan ta sig flera uttryck, till exempel på arbetsmarknaden, där
            svenskar diskrimineras till förmån för andra etniska grupper,
            och inte minst bland våra folkvalda politiker, där självföraktet
            och självförnekelsen inför allt som är svenskt är genomgående.
            Men den allvarligaste formen av svenskfientlighet är trots allt
            den som vi ska fokusera på i dag. Det rör de hot, det våld och
            de trakasserier som svenska ungdomar tvingas utstå på grund av
            att de just är svenskar. I det här sammanhanget har skolan en
            central roll att i sitt värdegrundsarbete motverka de här attityderna.
          </note>
          <note>
            Fru talman! Innan jag fortsätter vill jag klargöra att jag liksom
            Sverigedemokraterna givetvis anser att skolan har en viktig roll
            även när det gäller att motverka den fientlighet som personer
            med utländsk bakgrund utsätts för. Men där har skolan redan gjort
            och gör stora insatser. Tyvärr har etablissemangspartierna haft
            en skrämmande nonchalant inställning till problemet med svenskfientlighet
            och inte sällan varit snabba med att avfärda det som rent trams.
            Det är kanske huvudförklaringen till varför den fientlighet som
            svenskar utsätts för aldrig lyfts fram i något sammanhang. Den
            här bilden bekräftas också av att det inte finns en enda publikation
            från Skolverket eller någon lokal läroplan där det, såvitt jag
            kunnat läsa, går att finna någon skrivning som ger uttryck för
            att även svenskar kan drabbas av rasism.
          </note>
          <note>
            I en dokumentär som sändes i Utbildningsradion fick man följa
            några svenska ungdomar från en invandrartät skola i Södertälje.
            De här ungdomarna satte fingret på det problem som den här interpellationen
            tar upp. Där uppgav man att om en invandrare gapade glåpord åt
            en svensk ord som jag inte kommer att nämna i den här kammaren
            togs inte det på lika stort allvar som när en svensk sade något
            kränkande till en invandrare. Det sistnämnda kan till och med
            leda till hets mot folkgrupp. Det är en lagstiftning som inte
            ens omfattar svenskar men som gäller alla andra etniska grupper.
          </note>
          <note>
            Jag menar att detta tydligt signalerar att man trots allt värderar
            människor utifrån deras etniska bakgrund och gör en tydlig särskiljning.
            Därför tycker jag att allt det här pratet om likabehandling och
            människors lika värde blir lite paradoxalt, i alla fall när ni
            övriga partier pratar om det.
          </note>
          <note>
            Det här gör givetvis att många svenska ungdomar upplever det
            som en stor orättvisa när den fientlighet som riktas mot dem inte
            tas på lika stort allvar som den fientlighet som riktas mot invandrare.
            Det exempel som jag tog upp är långt ifrån det enda. Jag vet inte
            hur många skolbesök jag har gjort, men det är långt över 200.
            Där har jag mött samma frustration från svenska elever.
          </note>
          <note>
            Jag har ett annat exempel från Karlskrona för några år sedan.
            Där fick man anlita ett vaktbolag eftersom man inte kunde hålla
            ordning på situationen med invandrargäng som drog runt och kallade
            unga svenska tjejer för både det ena och det andra.
          </note>
          <note>
            Det är uppenbart att skolan gör en värderingsskillnad när det
            kommer till vem som utsätts för fientlighet på grund av sin etniska
            bakgrund. Den som är svensk kan inte räkna med samma stöd och
            uppbackning som den med invandrarbakgrund.
          </note>
          <note>
            Fru talman! Björklund ger här i dag svaret att det även kommer
            att vara så framöver. Jag vill ställa en följdfråga. Om det är
            så, som det verkar av Björklunds svar, att det för svenska ungdomar
            räcker med några vackra skrivningar i några vackra dokument för
            att motverka den här fientligheten, hur kommer det sig att det
            inte räcker också för landets invandrargrupper? Varför ska staten
            sanktionera att miljontals kronor används för att iscensätta antirasistkampanjer?
            Det blir en tydlig skillnad här. För svenska ungdomar ska det
            räcka med några skrivningar i några dokument, men för invandrargrupper
            ska man iscensätta kampanjer som kostar miljontals kronor. Jag
            skulle gärna vilja ha ett svar på den här frågan: Varför räcker
            det inte med de här dokumenten för landets invandrarungdomar?
          </note>
          <note type="speaker">
            Anf. 3 KENT EKEROTH (SD):
          </note>
          <note>
            Fru talman! Som William Petzäll var inne på är detta ett väldigt
            angeläget ämne. Förekomsten av svenskfientlighet i vårt samhälle
            i dag är tyvärr väldigt utbredd. Jag har personliga erfarenheter
            av det från min egen skolgång. Mina vänner kan vittna om samma
            sak.
          </note>
          <note>
            I den senaste valkampanjen inför valet 2010 besökte jag själv
            ett antal skolor. Totalt sett besökte vårt ungdomsförbund SDU
            säkert över 100 skolor, om inte fler, i valkampanjen. Nästan alla
            kan vittna om de problem som vi tar upp här i dag där invandrare
            förnedrar svenskar och dominerar svenskar på olika sätt.
          </note>
          <note>
            En studie av Petra Åkesson som gjordes för några år sedan visade
            också på den här svenskfientligheten. Hon djupintervjuade ungdomar
            som förnedrar svenskar för att de gillar att förnedra svenskar.
            Höjden av lycka var, enligt dem, att svensken skulle kyssa deras
            fötter.
          </note>
          <note>
            I en studie från Brottsförebyggande rådet från år 2000 där man
            undersökte ungdomar som rånade ungdomar visade det sig att invandrarungdomar
            rånade svenskar. Det var en etniskt motiverade brottslighet mot
            svenskar för att de var svenskar.
          </note>
          <note>
            Det är självklart att de här värderingarna spiller över. Det
            sker inte bara i skolan utan även utanför, vilket Sydsvenskans
            artikel för bara några dagar sedan kunde vittna om. Där kunde
            man läsa om några invandrarungdomar som jagade ett medelålders
            par bara för skojs skull.
          </note>
          <note>
            Orsakerna till att det ser ut så på våra skolor kan man diskutera,
            men jag skulle tro att svenskar generellt sett är fredliga till
            sin natur och vill undvika konflikt. Det är en mycket bra egenskap
            att ha i ett samhälle. Det borgar för ett fredligt samhälle, och
            det fungerar om alla andra har samma inställning. Tyvärr har inte
            alla andra samma inställning i dag, utan det finns vissa grupper,
            framför allt i våra skolor, som har en väldigt aggressiv ton och
            förnedrande och nedvärderande syn på det svenska och på svenska
            ungdomar som de anser är mesiga, mindre värda eller någonting
            sådant. Det är ett mycket utbrett fenomen.
          </note>
          <note>
            Vi fick aldrig något svar i utbildningsministerns första inlägg.
            Förnekar utbildningsministern förekomsten och framför allt utbredningen
            av svenskfientligheten i vårt samhälle och i våra skolor i dag?
          </note>
          <note type="speaker">
            Anf. 4 SVEN-OLOF SÄLLSTRÖM (SD):
          </note>
          <note>
            Fru talman! Jan Björklund! Jag ska berätta en självupplevd händelse
            från valrörelsen 2010. Jag arbetade åt Sverigedemokraterna med
            att rekrytera personer som ville ställa upp i kommunvalen i Jämtland
            och Härjedalen samt i Västernorrlands län.
          </note>
          <note>
            Jag åkte runt och träffade olika människor. Bland annat stötte
            jag på en kvinna som hade flyttat upp från en kranskommun till
            Stockholm. Hon hade bosatt sig i en glesbygdskommun, hyrt ett
            hus långt ute i glesbygden utan allmänna kommunikationer, utan
            möjlighet till egen försörjning, utan möjlighet att få ett arbete.
            Det hade hon gjort av en enda anledning, att ta sina döttrar från
            den skola de gått i.
          </note>
          <note>
            Hon beskrev hur döttrarna utsattes för dagliga trakasserier,
            sexuella trakasserier, och hur även familjen utsattes för trakasserier.
            Skolan hjälpte dem inte, och inte heller hade kommunen något stöd
            att erbjuda. Hon var lågavlönad, hade inga möjligheter att köpa
            sig en lägenhet innanför tullarna i Stockholm, ingen möjlighet
            att finna en lägenhet någon annanstans i Stockholmsområdet heller.
            Hon såg ingen annan utväg än att lämna Stockholmsområdet och bosätta
            sig i Norrlands inland, utan möjlighet till egen försörjning,
            för att ta sina döttrar från denna situation.
          </note>
          <note>
            Döttrarna hade gjort allt för att anpassa sig. De hade färgat
            håret, börjat prata slang, försökt att smälta in i omgivningen
            i den skola de gick i. Skolan de gick i låg i ett av regeringens
            misslyckade mångkulturella områden, ett utanförskapsområde där
            huvuddelen av eleverna, för att inte säga alla andra, i döttrarnas
            klass kom från andra delar av världen. De fick inte det stöd de
            behövde. Skolan ställde inte upp. Kommunen ställde inte upp. Regeringen
            har inte ställt upp.
          </note>
          <note>
            Jag har därför några frågor till Jan Björklund. Tror utbildningsministern
            och regeringen ens att dessa problem existerar? Det är min första
            fråga, och den vill jag ha svar på.
          </note>
          <note>
            Min andra fråga till utbildningsministern är: Vad tror utbildningsministern
            det beror på att Sverigedemokraterna fick så stort stöd i det
            skolval som genomfördes 2010? I många skolor var det till och
            med det största partiet.
          </note>
          <note>
            Min tredje fråga är: Vad är utbildningsministern och regeringen
            beredd att göra för att motverka svenskfientligheten i de svenska
            skolorna?
          </note>
          <note type="speaker">
            Anf. 5 Utbildningsminister JAN BJÖRKLUND (FP):
          </note>
          <note>
            Fru talman! Genomgående för de tre talarna är att de beskriver
            mobbning, kränkningar, trakasserier som förekommer. Jag känner
            inte till de exakta historierna som det berättas om, men att det
            förekommer mobbning i svensk skola är glasklart. Det förekommer
            trakasserier och det förekommer diskriminering. Detta förekommer.
            Det är min och regeringens uppfattning.
          </note>
          <note>
            En av de tydligaste och skarpaste linjerna vi driver i utbildningspolitiken
            är att vi måste få mer och bättre trygghet i skolan, bättre ordning
            och reda och säkerhet. Vi måste värna varje enskild elev i den
            svenska skolan. Dit hör ett mer aktivt vuxenansvar i skolan. Det
            är de vuxna som verkar i skolan som ihop med föräldrar och kringliggande
            samhälle måste upprätthålla normer, värderingar och attityder
            så att ungdomar som växer upp beter sig hyfsat mot varandra.
          </note>
          <note>
            Ni i Sverigedemokraterna försöker göra detta till en etnisk fråga.
            Drivkraften för hela ert parti är att alla problem ska kunna placeras
            in i en etnisk dimension. Sanningen är att det inte är grupper
            som är ansvariga. Det är inte en viss nationalitet som är ansvarig
            för mobbning. Det är individer som är ansvariga. Individer som
            utför mobbning måste man naturligtvis ta i örat från skolans sida.
          </note>
          <note>
            Man ska förebygga, agera när det inträffar och givetvis även
            använda sig av sanktioner när det är lämpligt och behövs. Det
            gäller skolan, och om det är allvarligt ska också rättsväsendet
            blandas in. Detta är glasklart från min sida. Det är dock inte
            glasklart i varenda skola i Sverige, och en av de uppgifter som
            jag dagligen kämpar med är att återupprätta mer av ordning, trygghet,
            studiedisciplin. I slutändan handlar det om att enskilda elever
            ska gå i skolan, kunna verka och till och med trivas där.
          </note>
          <note>
            Det spelar ingen roll vad man har för hudfärg, nationalitet eller
            bakgrund. I varje debatt försöker ni få det till att det är invandrarnas
            fel, men det är inte så. Det är individer som är ansvariga. Antingen
            man har sin bakgrund i Sverige eller i något annat land är det
            individer som är ansvariga, inte grupper. Dra inte alla över en
            kam på det sätt som ni ständigt gör!
          </note>
          <note>
            Vi har lagar på plats, menar jag. Lagar finns som säger att skolan
            har skyldighet att förebygga. Lagarna talar om vad som är rätt
            och fel i fråga om diskriminering och kränkning. Och vi har också
            tillsynsmyndigheter. Till slut är det dock vuxna ute i skolväsendet
            samt föräldrar som måste ta ansvar. Det räcker inte med paragrafer,
            utan alla människor som varje dag verkar i miljöer där det finns
            ungdomar, såsom skolan, måste ta ansvar.
          </note>
          <note>
            Det är en hög prioritet från regeringens sida att öka insikten
            om detta, att öka ansvarstagandet. Oavsett om det gäller en skola
            i ett traditionellt svenskt område eller i ett utanförskapsområde
            handlar det om det. Försök därför inte skuldbelägga alla invandrare
            på det sätt ni gör! Det handlar om att individer är ansvariga
            oavsett bakgrund. Det handlar om att från samhällets sida förebygga
            det, att uppmärksamma det, att ta tag i det där det inträffar
            men inte att skuldbelägga grupper.
          </note>
          <note type="speaker">
            Anf. 6 WILLIAM PETZÄLL (SD):
          </note>
          <note>
            Fru talman! Björklund säger att vi försöker kategorisera människor
            i ett vi och ett de. Jag menar att ingenting kunde vara mer fel.
            Den här frågan handlar i grunden om att få till stånd en likabehandling,
            att elever behandlas lika. Det betyder att den fientlighet som
            riktas mot invandrare från svenskar och den fientlighet som riktas
            från invandrare mot svenskar ska värderas lika och tas på lika
            stort allvar. Man ska från skolans sida tydligt visa att oavsett
            vem som drabbas av rasism ska det betraktas som lika allvarligt.
            Men så är det uppenbarligen inte.
          </note>
          <note>
            Kan skolministern nämna en enda kampanj där man har uppmärksammat
            att det även finns en rasism riktad mot svenskar? Kan skolministern
            nämna en enda skolplan där det står att läsa att även svenska
            ungdomar kan utsättas för rasism? Jag har inte sett någonting
            sådant, och jag har letat ordentligt.
          </note>
          <note>
            Ingen har pekat ut den enskilda invandraren som problemet, men
            det är tydligt att det finns ett mönster inom skolan där invandrarungdomar
            systematiskt trakasserar svenska skolelever. Till exempel får
            killar höra glåpord som svennejävel, tjejer blir tafsade på rumpan
            och kallade för svennehora och de får mat kastade på sig i matsalen,
            som i fallet med skolan i Södertälje.
          </note>
          <note>
            Jag har fortfarande inte fått svar på min fråga om det räcker
            med enbart några ord i några läroplaner för att motverka den fientlighet
            som svenskar utsätts för. Varför räcker det då inte för landets
            invandrarungdomar? Hur kommer det sig att staten satsar miljontals
            skattekronor för att motverka den fientligheten men inte när det
            kommer till den som svenskar utsätts för?
          </note>
          <note type="speaker">
            Anf. 7 KENT EKEROTH (SD):
          </note>
          <note>
            Fru talman! Jan Björklund sade att detta inte har med den etniska
            dimensionen att göra. Det stämmer att det är individer som utför
            mobbningen, att det är individer som utövar våld och vad det nu
            är. Det är också mot den enskilde, som i det här fallet, det ska
            vidtas åtgärder, inte mot en grupp. Därmed är det ingen generalisering.
          </note>
          <note>
            Man måste dock vara naiv om man inte tror eller ser mönstret
            på våra skolor, att det ofta är invandrargrupper, dessutom vissa
            specifika invandrargrupper, som utför våldet. Jag är den förste
            att beklaga att det ser ut så, men tyvärr är det så verkligheten
            ser ut. Det är någonting vi måste förhålla oss till.
          </note>
          <note>
            Om man ser på mönstret i dessa grupper förstår man också att
            det handlar om kulturella skillnader. Det är värderingsskillnader
            som gör att invandrare till exempel ofta förnedrar svenska tjejer
            för att de tycker att de är smutsiga och inte känner någon respekt
            för dem i våra skolor. Det är värderingar som de tagit med sig
            eller som de fått när de växt upp i Sverige, i den kulturella
            atmosfär de lever i. Den svenska regeringen uppmanar dem dessutom,
            tyvärr, att leva i den när man uppmanar dem att behålla sina kulturella
            särdrag och rättigheter. Därmed växer de upp i ett parallellt
            samhälle. Då får man också dessa värderingar, och dem tar man
            med sig till skolan.
          </note>
          <note>
            Tyvärr blir många svenska ungdomar kvinnor och även killar utsatta
            för de här övergreppen. Det är en verklighet man måste förhålla
            sig till. Värderingar styr hur människor agerar mot andra människor,
            och dessa värderingar måste man komma till rätta med.
          </note>
          <note>
            Det Jan Björklund sade i sitt senaste inlägg var något upplyftande.
            Han sade att detta ska uppmärksammas. Frågan är: Kommer Jan Björklund
            att sätta i gång en kampanj för att uppmärksamma svenskfientligheten
            på våra skolor?
          </note>
          <note type="speaker">
            Anf. 8 SVEN-OLOF SÄLLSTRÖM (SD):
          </note>
          <note>
            Fru talman! Nej, jag skuldbelägger inte alla invandrare. Jag
            drar inte alla invandrare över en kam. Jag skuldbelägger utbildningsministern
            och den svenska regeringen. Det är ni som är ansvariga för att
            ingenting görs åt problemen.
          </note>
          <note>
            Jag har fortfarande inte fått svar på frågan om Jan Björklund
            tror på att det existerar rasism och främlingsfientlighet mot
            svenskar i de svenska skolorna. Jag har fortfarande inte fått
            svar på vad utbildningsministern tror att det beror på att Sverigedemokraterna
            var så stora i skolvalen 2010, just i skolvalen, till och med
            störst i vissa skolor. Vad tror du att det beror på att de svenska
            eleverna vänder sig till vårt parti?
          </note>
          <note>
            Jag har heller fortfarande inte fått svar på vad utbildningsministern
            och den svenska regeringen är beredd att göra för att motverka
            svenskfientligheten i de svenska skolorna. Jag håller med om att
            det görs mycket för att motverka främlingsfientlighet mot invandrare.
            Det är bra; det ska göras. Men ser inte utbildningsministern vad
            som sker i de svenska skolorna? Tycker utbildningsministern att
            det är normalt att en mamma blir tvungen att flytta från en av
            Stockholms kranskommuner med sina två tonårsdöttrar till den norrländska
            glesbygden för att gömma sig och ta bort sina barn från en skadlig
            miljö? Skolan ställer inte upp, kommunen ställer inte upp och
            framför allt ställer den svenska regeringen och Sveriges utbildningsminister
            inte upp. Är det normalt? Jag tycker inte att det är normalt.
            Jag tycker att det är en skam.
          </note>
          <note>
            Främlingsfientlighet och rasism är lika allvarligt, lika förödande
            och lika avskyvärt vem det än drabbar och vem som än utför dådet.
            Glöm inte det!
          </note>
          <note type="speaker">
            Anf. 9 Utbildningsminister JAN BJÖRKLUND (FP):
          </note>
          <note>
            Fru talman! Jag får många frågor från alla tre, men tiden är
            kort. Jag börjar med de frågor som huvudinterpellanten ställer,
            så får jag bemöta resten i mån av tid.
          </note>
          <note>
            Frågan som Petzäll ställer till mig nu är: Räcker det med vackra
            ord i läroplanen? Nej, det gör det inte. Det är precis därför
            vi vidtar mängder av andra åtgärder. Då säger ni: Varför vidtar
            ni bara åtgärder som riktas mot svenskar för att de ska bli toleranta
            mot invandrare? Varför gör ni inte tvärtom?
          </note>
          <note>
            Men såvitt jag kan erinra mig finns det ingen satsning som Utbildningsdepartementet
            gör eller som vi gör i skolan som går att sätta in i en sådan
            beskrivning. Vi riktar oss till alla skolor, till alla individer
            och till alla ungdomar. Vi har kränkningar i skolan. Vi har mobbning
            i skolan.
          </note>
          <note>
            Vi har i utanförskapsområden oftast större problem i skolorna
            än vi har i andra skolor. Det är naturligtvis utanförskapet som
            är själva orsaken. Utanförskapet har ofta förklaringar i hög arbetslöshet,
            som i sin tur har förklaringar i att man inte kan svenska språket
            tillräckligt bra och så vidare. Regeringen vidtar mängder av åtgärder
            för att på olika sätt möta det.
          </note>
          <note>
            När kränkningar uppstår måste man ta tag i det, ofta ganska tydligt.
            Ibland sker det inte tillräckligt tydligt. Det är det vi jobbar
            med från regeringens sida.
          </note>
          <note>
            Men vi måste också möta med integrationspolitiken. Där blir jag
            orolig när jag hör Sverigedemokraterna. Ni har förslag på förslag
            i denna riksdag för att skrota den svenska integrationspolitiken.
            Hur ska vi då få in de människor som bor i utanförskapsområdena
            i det svenska samhället? Hur ska de kunna få jobb? Hur ska vi
            någonsin kunna lösa problemen om vi inte har en aktiv integrationspolitik?
          </note>
          <note>
            Då säger ni: Låt oss ta in färre invandrare! Men även med er
            politik skulle det finnas ett antal invandrare. Vi har de här
            problemen i utanförskapsområdena, och vi måste lösa dem med integrationspolitik.
            Den vill ni skrota, vilket kommer att förvärra problemen.
          </note>
          <note>
            Vi måste naturligtvis möta de utmaningar som utanförskapsområdena
            har på en lång rad olika punkter. Det räcker inte med vackra ord
            i en läroplan vare sig i skolor i Rosengård eller i skolor någon
            annanstans. Det krävs ett aktivt vuxenansvar och ett aktivt ingripande.
            Det krävs förebyggande åtgärder och tydliga regler och paragrafer
            i lagar så att man har befogenheter att ingripa, ibland ganska
            tufft, när det inträffar saker. Det gäller oavsett om eleverna
            är svenskar eller har sina rötter i något annat land. Det är inte
            den etniska dimensionen som är det centrala i detta, även om det
            alltid är så för er i alla frågor.
          </note>
          <note type="speaker">
            Anf. 10 WILLIAM PETZÄLL (SD):
          </note>
          <note>
            Fru talman! Beträffande vår inställning i integrationspolitiken
            och hur det smittar av sig på skolan: Man kan titta på de integrationspolitiska
            satsningar som har gjorts de senaste 30 åren och kolla på facit.
            Hur ser situationen ut i dag? Jo, utanförskapet har växt bland
            invandrare och det är hög kriminalitet bland invandrare. Trots
            alla dessa miljardsatsningar står vi fortfarande och stampar på
            samma sida. Det kan inte bli mer uppenbart att den inriktning
            som både ni och socialistiska regeringar har haft är helt fel.
            Däremot kan vi se ett betydligt positivare resultat där vår politik
            mer eller mindre är regeringspolitik, som i vårt föregångsland
            Danmark.
          </note>
          <note>
            För att återgå till skolan: Björklund pratar om att man gör satsningar
            för att motverka mobbning. Men när blev mobbning likställd med
            rasism? Rasism är egentligen ett problem för sig. Precis som mina
            partikolleger varit inne på bygger rasism mot svenskar på en samhällsströmning
            där man inte har någon respekt för majoritetsbefolkningen, där
            invandrargäng drar omkring och kallar svenskar för oerhört kränkande
            saker, helt utan att detta uppmärksammas. Skulle jag däremot säga
            liknande saker till en person med invandrarbakgrund hade jag förmodligen
            blivit fälld för hets mot folkgrupp. Men ni har en lagstiftning
            som ni inte har gjort någonting åt och som omfattar samtliga etniska
            grupper med undantag för just svenskar. Det är ni som skiljer
            på människor utifrån deras etniska ursprung, inte vi sverigedemokrater.
          </note>
          <note>
            Jag tog upp den här frågan för att jag vill skapa en mer likvärdig
            skola, där elever behandlas lika och där fientligheten mot svenskar
            tas på lika stort allvar som den fientlighet som invandrare får
            utstå. Men jag får tyvärr konstatera att de svenska ungdomarna
            efter den här debatten inte kommer att få se några kampanjer till
            stöd för dem, som invandrarna får. Jag tycker att det är oerhört
            beklagligt.
          </note>
          <note type="speaker">
            Anf. 11 Utbildningsminister JAN BJÖRKLUND (FP):
          </note>
          <note>
            Fru talman! Grova kränkningar är precis lika otillåtna oavsett
            vem som genomför dem. Petzäll försöker driva linjen att vi anser
            att det är okej om invandrare kränker svenskar, men inte okej
            om motsatsen råder. Det där är helt fel. Det är helt oacceptabelt
            med kränkningar, oavsett vem som begår dem. Så är vår lagstiftning
            uppbyggd, så är våra kampanjer uppbyggda och så är den svenska
            läroplanen uppbyggd. Det är inte tillåtet. Det är individer, inte
            grupper, som begår dessa brott. Oavsett om personen har invandrarbakgrund
            eller bakgrund från Sverige är det fel. Är det brottsligt är det
            lika brottsligt oavsett vem som gör det.
          </note>
          <note>
            Detta är ett fundament. Jag är liberal. Det är individer som
            bär ansvar, inte grupper, inte kollektiv. Om någon beter sig illa
            är det inte gruppen som är ansvarig för det. Det är den individen
            som ska ställas till ansvar. Försök inte skuldbelägga alla invandrare
            för de problem vi har i det svenska samhället!
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2010/11:312 om konkreta åtgärder mot
            utbetalningar av bonusar till chefer i statliga bolag
          </note>
          <note type="speaker">
            Anf. 12 Statsrådet PETER NORMAN (M):
          </note>
          <note>
            Fru talman! Mot bakgrund av uppmärksamheten kring hur vissa ersättningsfrågor
            hanterats i Vattenfall har Sven-Erik Österberg frågat mig vilka
            åtgärder som jag avser att vidta för att stävja att bonusar och
            avgångsvederlag på miljonbelopp utbetalas till chefer i statliga
            företag.
          </note>
          <note>
            Ersättningar till ledande befattningshavare är viktiga förtroendefrågor.
            Det gäller både för staten som ägare och för näringslivet i övrigt.
          </note>
          <note>
            Statligt ägda företag ska vara föredömen. Styrelserna i de statligt
            ägda företagen är ansvariga för att regeringens riktlinjer för
            anställningsvillkor för ledande befattningshavare tillämpas.
          </note>
          <note>
            I april 2009 skärpte regeringen riktlinjerna. Bland annat togs
            möjligheten bort att ge rörlig lön till ledande befattningshavare.
            Det var en tydlig markering till de statligt ägda företagen om
            att vi ville se en förändring av ersättningskulturen.
          </note>
          <note>
            De händelser som uppmärksammats i Vattenfall, där bland annat
            en överenskommelse med den avgående vd:n inte var i linje med
            riktlinjerna, har allvarligt skadat förtroendet för Vattenfall
            och för staten som ägare. Regeringen ser mycket allvarligt på
            det som har skett. Regeringen har därför också agerat kraftfullt
            genom att inte ge ordföranden i Vattenfall förnyat förtroende.
          </note>
          <note>
            Regeringen kommer att fortsätta arbeta för att tillse att regeringens
            riktlinjer efterlevs i sin helhet.
          </note>
          <note type="speaker">
            Anf. 13 SVEN-ERIK ÖSTERBERG (S):
          </note>
          <note>
            Fru talman! Tack, statsrådet Norman, för svaret! Bakgrunden till
            att jag har skrivit den här interpellationen är att vi har genomlevt
            en bonusvår där medierapporteringen från inte minst Vattenfall
            har varit massiv. Det är helt riktigt som statsrådet säger, och
            jag tittade just på riktlinjerna från 2009 som tydligt lägger
            ett stort ansvar på styrelserna. Därmed tolkar jag naturligtvis
            detta som att regeringen anser att det är av stor vikt att de
            statliga representanterna i styrelserna då också lever upp till
            de riktlinjer som regeringen har instiftat och att det följs upp.
          </note>
          <note>
            Vi hade en interpellationsdebatt så sent som den 18 november
            2010, som jag deltog i, där vi diskuterade Vattenfall. Då sade
            statsrådet att det var på gång att man gick igenom det här, inte
            minst i dotterbolagen i Vattenfall. Jag kan efteråt konstatera
            att det som sedan briserade i Vattenfall och allt detta med avgångsbonusen
            till den före detta vd:n låg i sin linda och fanns i Vattenfall
            vid det här tillfället. Informationen hade väl inte gått fram
            Norman sade i alla fall inte i den debatten att han kände till
            den här frågan på något sätt.
          </note>
          <note>
            Det här är trist av många skäl. Jag förstår att det är trist
            för statsrådet också jag skulle tycka det om jag var statsråd
            för Norman har haft en ganska hög svansföring när det gäller att
            försöka rensa ut de här bonusarna ur statlig verksamhet. Det blir
            beklämmande i det svenska samhället också, inte minst mot bakgrund
            av denna vinter, då vi har sett elpriset rasa i höjden och pensionärer
            har fått vända på sina pensionsavier för att ha råd att betala
            elräkningen. I samma veva ser man hur ledningarna i de statliga
            bolagen frotterar sig själva i enorma ersättningar som för vanliga
            människor framstår som helt horribla i relation till vad de själva
            tjänar. Detta har en sprängkraft i det svenska samhället.
          </note>
          <note>
            Jag är inte ute efter att sätta dit Peter Norman som statsråd.
            Min ambition är att om vi ska ha ett samhälle som håller ihop
            och där man har en respekt för varandra mellan pensionärer, löntagare,
            företagare och även företagsledningar måste man rensa ut sådant
            här. Detta skapar kilar som gör att osanna rykten sprids och florerar
            i samhället, och det skapar en dålig grogrund. Därför är det oerhört
            viktigt att komma till rätta med detta.
          </note>
          <note>
            Det jag skulle vilja veta från statsrådet är om man tydligt har
            sagt detta i styrelserna. Det finns en rad exempel också från
            Normans företrädare där statliga företrädare som har suttit i
            styrelser endera inte har rapporterat tillbaka till regeringen
            vad man har gjort, så att statsråden alltså har varit ovetande,
            eller har rapporterat men att statsråden efteråt inte erkänner
            att de har känt till det. Det finns egentligen bara två sätt som
            det kan ligga till på, och det är dessa. Frågan är ju dessutom
            anmäld till konstitutionsutskottet, så det kommer väl att ske
            en granskning av detta under nästa år.
          </note>
          <note>
            Jag vill veta vad Norman under sin tid som statsråd, från hösten
            2010, har gjort för att sätta ökat tryck på att de som sitter
            i styrelserna också känner sitt ansvar inför sina ägare.
          </note>
          <note>
            Om man tittar tillbaka i detta kan man säga att det har varit
            en bristande kontakt mellan styrelseledamöter och ägare över huvud
            taget. Många som sitter i statliga styrelser har upplevt det som
            att de sitter där som egen person och inte har något ägaransvar.
            Jag skulle vilja ha utrett av Norman hur han har agerat i den
            frågan.
          </note>
          <note type="speaker">
            Anf. 14 Statsrådet PETER NORMAN (M):
          </note>
          <note>
            Fru talman! Tack också för interpellationen, Sven-Erik Österberg!
          </note>
          <note>
            I den stora frågan tro jag inte att det finns några skiljaktigheter
            mellan mig och Sven-Erik Österberg. Jag vill ändå ta tillfället
            i akt i detta första replikskifte att utveckla min syn på sådana
            här frågor. Det har jag gjort tidigare, men jag gör det gärna
            igen.
          </note>
          <note>
            Jag tror inte att rörlig lön är bra för ledande befattningshavare,
            av flera olika skäl. Det gäller både i statliga och i privata
            bolag. Det viktigaste argumentet för detta är att om man ger en
            person en formel och säger arbeta så här, så får du så hög lön
            som möjligt så abdikerar man från normalt hederligt ledarskap.
            Ledarskap handlar om att ge beröm, ge kritik, sätta upp mål, hjälpa
            till och så vidare. För mig handlar ett handslag mellan arbetsgivare
            och arbetstagare om att arbetsgivaren åtar sig att se till att
            man har så goda förutsättningar som möjligt för att göra ett jobb
            och att arbetstagaren samtidigt åtar sig att göra ett så bra jobb
            som möjligt. Det ska inte behövas en massa konstiga rörliga ersättningsformler
            för att få ett sådant handslag att fungera i praktiken.
          </note>
          <note>
            Till detta vill jag lägga att det finns några exempel där det
            finns legitimitet i rörlig ersättning. Det är ofta långt ned i
            hierarkierna i bolagen. Det kan gälla personer med vanliga ackordslöner,
            frisörer, servitriser, taxichaufförer och så vidare. Gemensamt
            för den här kategorin är att man på ett tydligt sätt kan dra en
            linje mellan den egna arbetsinsatsen och en viss outputeffekt.
            Den linjen är svårare att dra ju högre upp i organisationen man
            kommer, och när man kommer allra högst upp är det nästan omöjligt.
          </note>
          <note>
            Låt mig ta ett exempel. När kronan föll 1992 gynnades exportindustrin
            dramatiskt. Man fick stora vinster, men inte var det cheferna
            i bolagen som var ansvariga för de vinsterna. Det var ett riksbanksbeslut
            om att släppa kronan fri som det berodde på.
          </note>
          <note>
            Jag har en hög svansföring i den här frågan, och det är jag stolt
            över. Det tror jag att du också har, och det ska du också vara
            stolt över. Vi ska fortsätta med det.
          </note>
          <note>
            När det gäller Vattenfall fick jag reda på avtalet med den avgående
            koncernchefen genom min statssekreterare den 22 mars, om jag inte
            minns fel. Omedelbart efter att vi fick reda på att detta förevarit
            såg vi till att det skedde en ordentlig utredning, så att vi fick
            alla fakta på bordet. När den utredningen var klar kallade jag
            utan dröjsmål upp ordföranden och sade att det inte kommer att
            ske något omval av honom som ordförande. Då valde ordföranden
            att avgå med omedelbar verkan. Detta är den hårdaste och kraftigaste
            sanktion som vi någonsin kan ta till. Det gjordes så snabbt som
            det över huvud taget var möjligt.
          </note>
          <note>
            Jag inser att detta inte räcker, och jag kommer att använda ytterligare
            repliktid åt att berätta vad vi mer kan göra. Jag ville bara berätta
            hur det hela gick till.
          </note>
          <note>
            Jag vill också säga något om de statliga styrelserepresentanterna.
            Det är viktigt att man håller på sina roller. Företagsledningen
            har sin roll, styrelsen har sin roll och ägarna har sin. Ägarnas
            kommunikation med bolaget ska gå, och går också, via ordföranden
            i bolaget. Den går inte via den statliga representanten.
          </note>
          <note>
            Den statliga representanten är styrelseledamot på samma villkor
            som alla andra med skillnaden att han inte får någon ersättning
            för sitt uppdrag, för det ingår i arbetet. Men kommunikationen
            ska alltså gå via ordföranden. Annars rör man till det mycket
            i bolaget.
          </note>
          <note>
            Jag får återkomma senare med svar på ytterligare frågor.
          </note>
          <note type="speaker">
            Anf. 15 SVEN-ERIK ÖSTERBERG (S):
          </note>
          <note>
            Fru talman! Tack för svaret, statsrådet! Jag delar Peter Normans
            uppfattning när det gäller styrelsen. Jag har inte heller sett
            framför mig att statliga styrelserepresentanter ska stå i kö framför
            statsrådets dörr för att berätta om varje steg man tar, utan det
            normala i aktiebolag är att man kommunicerar genom ordföranden.
          </note>
          <note>
            Jag ger också fullt stöd till Peter Norman för hans sätt att
            agera gentemot den tidigare ordföranden i Vattenfall. Det var
            en riktig åtgärd i den situationen. Där kan jag ge Peter Norman
            fullt stöd. Detta är ju en markering en bestraffning, kan man
            säga för att ordföranden inte har skött sitt uppdrag, men det
            hjälper inte själva sakfrågans problem. Man måste naturligtvis
            jobba vidare med hur det här fungerar. I den diskussion vi hade
            fick jag intrycket att Peter Norman tyckte att han hade ganska
            god koll på hur läget var i Vattenfall, och då måste det vara
            rätt trist för honom att få det här beskedet i mars. Om det hade
            fungerat som det skulle hade ordföranden informerat det nya statsrådet
            om hur det stod till i Vattenfall när Norman fick ansvaret. Det
            är viktigt att detta följs upp och att man talar om för ordföranden
            vad rollen är.
          </note>
          <note>
            Vad jag ser finns det inget annat för den som sitter i en statlig
            styrelse än att leva upp till det direktiv som finns där ägaren
            har sagt vad som ska gälla i bolaget. Detta är en lag som inte
            får rubbas på något sätt. Det är oerhört viktigt att statuera.
          </note>
          <note>
            Tittar man tillbaka kan man se att man har glidit på det i de
            statliga bolagen. Det har man också gjort längre tillbaka. Det
            gäller inte minst Vattenfall och lösningen med till exempel de
            tyska cheferna. Det är enorma belopp som också överträffar de
            svenska med bred marginal.
          </note>
          <note>
            Det har tagits upp i styrelsen där det redovisats. Men man säger
            från regeringens håll att man inte har känt till det. Det finns
            två frågor där också. Endera har informationen inte skett eller
            så har det skett. Det reder vi inte ut i dag. Men det är väldigt
            viktigt att jobba vidare med det så att det fungerar på ett tillfredsställande
            sätt.
          </note>
          <note>
            Det man kan se är att det uppstår en kultur i dessa företag.
            Det är en sak att diskutera högsta ledningens ersättningar som
            är på en fantastiskt hög nivå. Det andra är ingen regeringsfråga.
            Men man ser vad det sprider för kultur.
          </note>
          <note>
            Tittar man lägre ned i hierarkin är lönenivåer oerhört höga för
            tjänster som på andra ställen egentligen inte motsvarar det. Man
            får gå ganska långt ned i hierarkin på många håll och inte minst
            i Vattenfall innan man hamnar på en statsrådslön för ersättningar
            som getts.
          </note>
          <note>
            Det är ledningen sätter nivån, och det är inget som man kan lösa
            på politisk nivå. Det är också en kultur som sprider sig hur man
            lönesätter medarbetare. Alla tittar ett snäpp uppåt på vad chefen
            ovanför mig har, hur jag har det, och sedan tittar jag nedanför.
            Det är så det fungerar.
          </note>
          <note>
            Till sist vill jag säga att jag delar uppfattningen om rörliga
            löner. Där jag inte delar Peter Normans uppfattning är när man
            kommer längre ned i hierarkin. Jag har själv jobbat på rakt ackord
            en gång i tiden. Jag kan försäkra Norman att det finns en fantastisk
            anpassningsförmåga till ackorden och hur man hanterar dem så att
            man får bästa möjliga utfall.
          </note>
          <note>
            Manipulationsutrymmet är väl längre ned i hierarkin i ett företag.
            Men jag kan försäkra Peter Norman att det förekommer där också
            att man anpassar arbetet och prestationerna i förhållande till
            hur de är utformade. Jag kan vittna om efter att har varit skogsarbetare
            i tio år hur det fungerade med rakt ackord och hur man hanterade
            det när man diskuterade det.
          </note>
          <note>
            Rörliga system har verkligen sina avarter. Jag delar Peter Normans
            uppfattning att när det gäller ledningarna handlar det egentligen
            inte om prestation utan oftast om en slutsumma. Det är vad diskussionen
            har rört sig om.
          </note>
          <note type="speaker">
            Anf. 16 Statsrådet PETER NORMAN (M):
          </note>
          <note>
            Fru talman! Jag vill tala lite om vad jag har gjort förutom att
            vi har bytt ordförande i Vattenfall. Vi har framför oss ett styrelseseminarium
            den 24 maj där vi ha alla ordförande och alla styrelseledamöter
            inbjudna till seminariet. Jag tänker då ta tillfället i akt att
            diskutera sådana frågor på ett konkret och tydligt sätt.
          </note>
          <note>
            Jag kan också berätta för Sven-Erik Österberg att jag inte tyckte
            att det var lite trist med Vattenfall. Jag blev till och med upprörd.
            Det var en kraftigare känsloyttring än att det var trist, kan
            jag berätta.
          </note>
          <note>
            Jag har i dagarna skickat ut ett brev till styrelseordförandena
            i de absolut största statliga företagen där jag ber att få en
            bild av hur ersättningsprinciperna har följts vad gäller övriga
            anställda i bolagen. Jag har också begärt ett besked om hur kulturen
            ser ut. Formuleringen är: Totalersättningen till övriga anställda
            ska inte vara löneledande i förhållande till andra jämförbara
            företag utan präglas av måttfullhet. Jag håller helt med om att
            det är en förtroendefråga.
          </note>
          <note>
            Precis som tidigare år har vi låtit en konsult följa upp de riktlinjer
            som finns. Den utredningen har kommit oss till handa. Den ska
            jag redovisa och diskutera på seminariet. Man ser där att vd:arna
            i de statliga bolagen ligger i den nedre kvartilen jämfört med
            jämförbara bolag med ett undantag.
          </note>
          <note>
            Det är inte generellt så att man har mycket höga eller höga ersättningar
            jämfört med den privata sektorn. Rörlig lön utgick till en individ
            som ledande befattningshavare i de statliga bolagen. Man ska inte
            vara nöjd förrän man har alla träffar i tian. Men i någon mening
            har vi kommit ganska långt.
          </note>
          <note>
            Detta berodde på att den individen kom från en anställning i
            ett litet dotterbolag, och individen har nu i dag en ny tjänst
            och inte heller rörlig ersättning. Den information jag har i dag
            är att det inte finns någon ledande befattningshavare i de statliga
            bolagen som har rörlig ersättning.
          </note>
          <note>
            Däremot finns ett antal personer som har förmånsbestämd pension.
            Det står i riktlinjerna att man ska ha premiebestämda pensioner.
            Det står också att den premiebestämda pensionen ska uppgå till
            maximalt 30 procent av lönen. Här finns ett antal personer i de
            statliga bolagen som inte följer riktlinjerna.
          </note>
          <note>
            Nu har riktlinjerna den karaktären att de är comply or explain,
            efterlev eller förklara. I formell mening är det inget brott som
            riktlinjerna. Det man förväntar sig, och det man också ska göra,
            är att ta upp en diskussion och försöka omförhandla detta.
          </note>
          <note>
            Här kan jag konstatera att jag är besviken över utfallet i denna
            omförhandling. Det har inte blivit en förändring under ett antal
            år. Vad jag överväger är att skärpa riktlinjerna i det avseendet.
            Det ska vara premiebestämda pensioner. Det ska vara högst 30 procents
            avsättning. Om man nu har avgångsvederlag, som är helt rimligt
            om man har en chefsbefattning, ska det gälla högst 24 månader
            eller 18 + 6. Här finns enstaka exempel på att det gäller längre.
          </note>
          <note>
            Här har vi levt med en formulering i riktlinjerna under ett stort
            antal år. Vi har sett liten förändring beroende på att förhandlingarna
            inte har gått i hamn. Här ser jag ett behov av att skärpa riktlinjerna
            ytterligare.
          </note>
          <note type="speaker">
            Anf. 17 SVEN-ERIK ÖSTERBERG (S):
          </note>
          <note>
            Fru talman! Jag tittade just på det och på vad som har hänt därefter.
            Peter Norman låter ganska trygg i att situationen är under kontroll.
            Så lät Peter Norman också i november 2010. Jag hoppas att tryggheten
            är bättre befogad denna gång än den var i november om vi tittar
            på vad som hände sedan. Det borde vara eftersom genomlysningen
            har skett vidare. Vi får hoppas att det är så.
          </note>
          <note>
            När det gäller Vattenfall handlade det om denna summa och de
            tyska delarna. I SJ har pensionen inte omförhandlats av Forsberg.
            Tittar man på SAS sänkte visserligen vd:n lönen under 2009 när
            det gick dåligt. Men han tog tillbaka allting året efter och fick
            samtidigt ett avgångsvederlag på 7,9 miljoner som det sägs att
            han egentligen inte skulle ha rätt till eftersom han valt att
            säga upp sig själv.
          </note>
          <note>
            Telia Sonera tog bort sina bonusar. Det var stämman och de statliga
            representanterna drev igenom att man tog bort bonusarna. Men man
            förhandlade om det till fasta löner så att man fick 30 procents
            tillägg till de fasta lönerna. Det kan se ut som att man lever
            upp till det, men lönenivån är densamma.
          </note>
          <note>
            Det som upprör i sammanhanget är lönenivåer. Det finns alltid
            en diskussion hur det ska vara i förhållande till andra delar.
            Man måste ha en rimlighet, och människor kan inte vara starkt
            underbetalda i statlig verksamhet om man ska kunna rekrytera medarbetare.
            Det vet vi.
          </note>
          <note>
            Det har också skett en löneutveckling som varit väldigt stark
            jämfört med hur det har sett ut i övrigt i samhället. Det upprör
            människor när de ser hur vd-lönerna bär i väg procentuellt över
            tiden. Det är också en sak som vi har att hantera.
          </note>
          <note>
            Jag stöder Peter Norman om han stärker fronten mot att man ska
            förhandla om pensionsavtalen så att man lever upp till riktlinjerna.
            Det är en skyldighet som ordförandena har med hur riktlinjerna
            ser ut. Det är säkert inte lätt. Men man måste göra en ordentlig
            ansträngning.
          </note>
          <note type="speaker">
            Anf. 18 Statsrådet PETER NORMAN (M):
          </note>
          <note>
            Fru talman! Vad gäller omförhandlingen till exempel i SJ, som
            Sven-Erik Österberg nämner, är det möjligt att man förändrar riktlinjerna
            från comply or explain till att det ska vara så. Då blir man kort
            och gott skyldig att omförhandla. Det är en rimlig väg att gå.
            Det överväger vi just nu.
          </note>
          <note>
            Jag vill säga några saker om SAS, Telia Sonera och Nordea. Det
            är annorlunda när staten inte är ensam ägare till bolagen utan
            kamperar ihop med andra ägare. Jag vill ändå påpeka att på såväl
            Nordeas som Telias stämmor som har varit har staten tagit tydlig
            ställning i frågan om rörliga ersättningar och även i frågan om
            aktieåterköp och utdelning i bolagen. Vi var i praktiken den enda
            ägarrepresentanten på stämmorna som yttrade oss i frågan. Vi tycker
            ändå att vi skiljer ut oss och gör så gott vi kan.
          </note>
          <note>
            Jag tror som sagt att jag och Sven-Erik Österberg är väldigt
            eniga i många av de här frågorna. Men en fråga där vi kanske inte
            är eniga och som vi kanske kan få återkomma till är att det här
            visar problemet med statligt ägande allmänt. Jag vore tacksam
            om vi kunde hitta ett samtalsklimat, en ton eller en möjlighet
            att diskutera om det är så att staten verkligen ska äga alla de
            bolag man i dag äger.
          </note>
          <note>
            Jag tror inte att jag är det sista statsrådet som kommer att
            hamna i de här besvärliga och väldigt tråkiga frågorna, utan det
            kommer säkert andra att göra efter mig. Därför tror jag att vi
            vore betjänta av en rejäl diskussion om vilka bolag staten ska
            äga och vilka man inte ska äga.
          </note>
          <note>
            Överläggningen var härmed avslutad.
          </note>
          <note>
            7 § Svar på interpellation 2010/11:322 om resenärsperspektivet
            i järnvägstrafiken
          </note>
          <note type="speaker">
            Anf. 19 Statsrådet PETER NORMAN (M):
          </note>
          <note>
            Fru talman! Marie Nordén har frågat Maud Olofsson om hon avser
            att dels ta initiativ till att studera effekterna av uppdelningen
            av SJ i olika bolag, dels ta initiativ till att se över vinstkravet
            på SJ och komplettera med andra ägarkrav när det gäller att driva
            tågtrafik av hög kvalitet avseende sådant som punktlighet, komfort
            och service till resenärerna.
          </note>
          <note>
            Ansvarsfördelningen inom Regeringskansliet är sådan att det är
            jag som ska svara på frågan.
          </note>
          <note>
            Affärsverket Statens järnvägar delades för tio år sedan upp i
            olika bolag. Uppdelningen har bidragit till att flera bolag har
            övergått till privat ägo. I dag kvarstår SJ AB, Green Cargo AB
            och Jernhusen AB i statens ägo. Uppdelningen har bidragit till
            ökat fokus på de olika verksamheterna. Uppdelningen av SJ AB har
            granskats av olika aktörer under åren.
          </note>
          <note>
            Verksamheten i SJ AB bedrivs i aktiebolagsform. Bolaget bedriver
            affärsverksamhet. Det är styrelse och ledning som ansvarar för
            operativa frågor. Ägarens inflytande utövas på bolagsstämman.
          </note>
          <note>
            När det gäller frågor som punktlighet, komfort och service till
            resenärerna ombord tillhör dessa frågor den operativa verksamheten.
            Det är bolagets ledning som har ansvar för den operativa verksamheten.
            SJ AB bedriver ett kontinuerligt kvalitetsarbete. Ett konkurrenskraftigt
            utbud av tjänster och nöjda kunder är en förutsättning för lönsamhet.
          </note>
          <note>
            När det gäller att se över vinstkravet på SJ AB har bolaget i
            dag ett marknadsmässigt avkastningskrav. Ett frångående av krav
            på marknadsmässig avkastning kan leda till statsstödsproblematik.
          </note>
          <note>
            Jag har i dag ingen anledning till att initiera ytterligare studier.
          </note>
          <note type="speaker">
            Anf. 20 MARIE NORDÉN (S):
          </note>
          <note>
            Fru talman! Jag får börja med att tacka ministern för svaret.
            Upphovet till min interpellation var att jag fick ett mejl från
            en oroad och rätt arg stamkund på SJ. Han veckopendlar mellan
            Östersund och Mellansverige där han jobbar. Han har betalat 40
            000 kronor för ett årskort som tidigare garanterade en plats i
            en sovkupé. Möjligheten att sova på tåget gjorde att hans resor
            blev hanterbara. Men helt plötsligt kunde han inte boka de vanliga
            sovplatserna. Norrlandståg hade nämligen tagit över trafiken.
          </note>
          <note>
            Nu har det löst sig, så han är inte lika upprörd längre, men
            det krävdes ett antal turer genom medierna innan han till slut
            fick ett annat besked: Vagnarna ska finnas där, men bokningssystemet
            har inte fungerat.
          </note>
          <note>
            Man kan tycka att frågan tar slut där, och det tyckte han också,
            för det blev ju bra. Men jag kände ändå, precis som många andra,
            att det har hänt någonting med tågtrafiken. Ju fler aktörer vi
            får på spåren, runt spåren, i informationssystem och biljettsystem
            desto mer kommer naturligtvis problemen att öka, och det är resenärerna
            som får hantera dessa problem.
          </note>
          <note>
            De senaste vintrarnas kaos ser vi som ett resultat av just avregleringen.
            Ett exempel som inte handlar om SJ är vad vi har gjort med Banverket.
            Fackförbundet Seko, vars medlemmar ska se till att tågen går enligt
            tidtabell, kan vittna om en underhållssituation som är under all
            kritik, där samordning av alla som ska ut på spåren för planerat
            och oplanerat underhåll helt lyser med sin frånvaro, där säkerheten
            gång på gång får stå tillbaka och där tillgången på resurser för
            att röja på spåren under de senaste åren har mer än halverats.
          </note>
          <note>
            Detta är en konsekvens av avregleringarna, i det här fallet av
            dåvarande Banverkets verksamhet, och det är tågresenärerna och
            alla dem som arbetar på spåren som får betala för det. Vi har
            sagt att återreglering egentligen är den enda lösningen. Vi ser
            ju att marknaden inte fungerar, och då måste vi som politiker
            gå in och ta vårt ansvar.
          </note>
          <note>
            Det är precis det som håller på att hända med SJ och verksamheten
            på spåren. Jag kan erkänna att det blev en liten felformulering
            i min fråga, för i grund och botten handlar det inte om att SJ
            är uppdelat. Det handlar om att SJ:s verksamhet har delats upp
            på flera aktörer och att det har börjat ställa till problem.
          </note>
          <note>
            Vi har gått från tanken att SJ, Statens järnvägar, skulle vara
            en samhällsservice, där resenären och uppdraget att knyta ihop
            landsändarna en gång i tiden faktiskt stod i fokus, till att det
            enda direktiv som man lämnar ifrån sig som ägare är att det ska
            vara vinstdrivande. Vi tycker att det är dags att erkänna att
            det inte fungerar.
          </note>
          <note>
            Jag är säker på att det fanns goda intentioner när vi politiker
            bytte spår för SJ och gick från ett samhällsansvar till ett vinstkrav.
            Man trodde på marknadens förmåga att förse resenärer med fungerande
            tågtrafik.
          </note>
          <note>
            Ministern säger att SJ bedriver en affärsverksamhet och att det
            inte ska styras med fler politiska krav än att vinsten är drivande.
            Det tycker jag är ett väldigt passivt sätt att se på ägandet när
            vi ser att det är en situation som man måste göra någonting åt.
          </note>
          <note>
            Jag vill fråga ministern om han tycker att det fungerar bra i
            dag och om han tycker att marknaden har klarat av att se till
            att tågtrafiken sköts på ett bra sätt. Tycker han att resenärerna
            står i centrum?
          </note>
          <note type="speaker">
            Anf. 21 Statsrådet PETER NORMAN (M):
          </note>
          <note>
            Fru talman! Tack för interpellationen! Det är ett jätteviktigt
            ämne och en jätteviktig fråga för väldigt många.
          </note>
          <note>
            I och med att jag är ansvarig för SJ som bolag men inte för infrastrukturpolitiken
            måste jag ändå försöka hålla mig till SJ. Jag är ledsen om jag
            inte kan svara på alla frågor av det skälet.
          </note>
          <note>
            När man lyssnar på interpellanten låter det som att SJ knappt
            har några passagerare. Men faktum är att fler åker med SJ än någonsin
            tidigare. Det är 100 000 personer per dag som åker med SJ, och
            man har ett nöjdhetsindex hos kunderna på 70 procent. Man har
            naturligtvis ambitionen att det ska öka, men jag tycker ändå inte
            att det är så dåligt.
          </note>
          <note>
            Det finns berättigade frågor gällande vad som har hänt inom svensk
            tågtrafik de senaste åren, men vi måste ändå ha i åtanke att de
            två vintrar vi har haft saknar motstycke under mycket lång tid.
            Om vi skulle ha en beredskap för att tågen skulle gå med punktlighet
            under dessa omständigheter skulle tågresandet bli så dyrt att
            man inte skulle få några passagerare på tågen.
          </note>
          <note>
            Vad gäller punktlighet tycker jag rent allmänt, och det är väl
            lite frågan hur man ser på företagsamhet, att om man ska få till
            stånd ett lönsamt och bra företag gäller det att kunderna är nöjda,
            annars blir det ingen lönsamhet i bolaget. För SJ:s del handlar
            det om att om kunderna ska vara nöjda och komma tillbaka till
            SJ, då måste bolaget kunna komma i tid och gå i tid. Men det är
            inte alltid SJ som ansvarar för att förseningar sker. Det är Trafikverket
            som inte lyckas röja på banan eller vad det nu kan vara, och det
            är troligen så att samarbetet mellan SJ och Trafikverket skulle
            kunna bli bättre.
          </note>
          <note>
            Nu säger inte interpellanten detta, så jag vill inte lägga det
            i interpellantens mun, men det finns vissa som drömmer sig tillbaka
            till den tiden då SJ var det enda tågföretaget. Jag minns dock
            att när jag var yngre än vad jag är i dag så var inte SJ ett älskat
            företag då heller, utan det kom ett antal klagomål på SJ.
          </note>
          <note>
            Det är möjligt att vissa personer skulle tycka att det vore bra
            med ett tågtrafikföretag i Sverige och även ett flygbolag i hela
            världen, men nu är det så att när man åker omkring i världen på
            flyg så är det olika flygbolag. Det finns möjlighet att köpa biljetter
            mellan olika flygbolag. Det har vi vant oss vid, och det fungerar
            bra.
          </note>
          <note>
            Det är, tror jag, mycket en invänjningsfråga och en attitydfråga
            både hos resenärerna och hos bolag som SJ, Trafikverket och andra
            för att få detta att fungera bra.
          </note>
          <note type="speaker">
            Anf. 22 MARIE NORDÉN (S):
          </note>
          <note>
            Fru talman! Många väljer SJ, tåget, därför att de vill resa miljövänligt,
            men många väljer tåget därför att de har inget annat alternativ.
            De är hänvisade till att åka tåg eller ibland buss om inte tåget
            går. Vi säger inte att antalet aktörer i sig eller fler aktörer
            som kör tåg är problemet. Problemet är att man nu bygger upp ett
            system där SJ kan stå tillbaka och välja bort vissa turer som
            inte passar, och det kommer att bli trångt på spåren.
          </note>
          <note>
            När man säger att man har ett resenärsperspektiv är man inte
            riktigt ärlig när man vet att det inte har ställts krav på att
            det ska finnas ett fungerande biljettsystem där hela sträckan
            kan bokas. Det krävs inte heller att de nya tågoperatörerna ska
            vara samordnade så att de har tidtabeller som är anpassade till
            varandra. Den samordningen görs bara om det finns en vinst att
            hitta. Det är inte ett sätt att sätta resenären i centrum.
          </note>
          <note>
            Många är nöjda med SJ, och många tycker om att åka tåg. Men vi
            ser att det inte fungerar när det inte finns ett sammanhållet
            tågsystem, att tågen på något sätt är ihopkopplade. Det är det
            viktigaste.
          </note>
          <note>
            Det som oroar många nu är att det är trångt på spåren. Det är
            en av orsakerna till att det inte fungerade i vintras och vintern
            innan. Belastningen på tågsträckorna är redan så hög. När fler
            aktörer kommer in blir det ännu högre belastning. Det är ingen
            överraskning att vintern kommer, och vi kommer att få snö till
            hösten igen.
          </note>
          <note>
            SJ har alltid varit ett skämt. Vi har alltid skämtat om att tåget
            inte går i tid och att vi inte litar på SJ, men vi åker ändå.
          </note>
          <note>
            Det kommer att bli trängre på spåren, och det kommer att bli
            fler aktörer. Det kommer att ställa till problem. Det beror på
            att vi inte ställer de riktiga kraven. Vi skulle kunna gå in och
            styra detta bättre genom att ställa samordningskrav, att se till
            att aktörerna jobbar tillsammans med ett fungerande tidtabellssystem.
            Man ska inte bara titta på sin enskilda sträcka. Där kan regeringen
            ge direktiv till bland annat SJ. Samtrafiken ska hålla i detta.
          </note>
          <note>
            Därifrån jag kommer är det inte lika attraktivt att köra, och
            där kommer det inte att bli trängre på spåren. Snarare har vi
            sett att det finns ett mindre och mindre intresse från SJ eller
            annan tågoperatör att köra. Man ser inte samhällsnyttan. Man tycker
            inte att det är ett problem att de resenärer som inte kan ta tåget
            hänvisas till bilen eller flyget.
          </note>
          <note>
            Gång på gång ser vi i norra delen av Sverige hur förutsättningarna
            förändras, att tågtrafiken prioriteras om, att X 2000 flyttas
            från Jämtlandssträckor till exempelvis kusten i västra Sverige.
            Vissa nattåg dras in. Man borde vara tydligare som ägare att ställa
            krav på att det inte bara är vinsten som ska vara central. Det
            måste ställas andra krav. Jag vet att det inte går att ställa
            dessa krav på de nya aktörerna, men det går att ställa dessa krav
            på de aktörer vi äger, SJ, det vill säga ta ansvar. Här borde
            möjligheten att inte bara ha vinstkrav ses över.
          </note>
          <note type="speaker">
            Anf. 23 Statsrådet PETER NORMAN (M):
          </note>
          <note>
            Fru talman! Jag måste ändå försöka hålla mig till SJ eftersom
            det är mitt ansvarsområde, men jag ska göra en liten utvidgning
            och hoppas att jag inte hamnar helt fel.
          </note>
          <note>
            Tågordningen hur det fungerar är sådan att om tågsträckor inte
            är lönsamma gör Trafikverket en bedömning om samhällsekonomiska
            kalkyler talar för att det ska vara tåg i alla fall. Om Trafikverket
            finner att det ska vara så görs en upphandling på tågsträckorna.
            Där är SJ en aktör bland andra som kan lägga anbud. Det är, tycker
            jag, en i huvudsak rimlig ordning.
          </note>
          <note>
            Om vi inte skulle ha ett avkastningskrav på SJ, som innebär att
            de pengar som satsas i SJ får någon typ av avkastning, hamnar
            vi i statsstödsproblem med EU:s regler och annat. Det är rimligt
            att ha de avkastningskrav som finns. Vad vi däremot kan diskutera
            är att låta avkastningskraven fluktuera över till exempel en konjunkturcykel.
            Där har vi inlett en diskussion med SJ.
          </note>
          <note>
            Sedan var det frågan om trängseln på spåren. I och med att efterfrågan
            att åka tåg, delvis beroende på att man vill åka miljövänligt,
            är i ökande SJ har 100 000 resenärer varje dag blir det lätt trångt
            på spåren. Det finns två vägar ut ur detta. Den ena är att bygga
            fler spår, till exempel dubbelspår. Men tills det är gjort är
            den andra vägen att det måste finnas någon typ av ransoneringsmekanism
            på de spår som finns. Det är inte en rimlig åtgärd att bara lyfta
            in fler och fler tåg på spåret. Då kommer vi att hamna i flaskhalsar,
            och vi kommer att få ännu fler tåg som inte kommer i tid. Här
            är det rimligt att Trafikverket har en ransoneringsmekanism som
            handlar antingen om priset att trafikera spåren eller att på annat
            sätt lyckas göra en rimlig avvägning så att vi får rätt antal
            tåg på spåren. Det är en fråga för Trafikverket.
          </note>
          <note type="speaker">
            Anf. 24 MARIE NORDÉN (S):
          </note>
          <note>
            Fru talman! Det sista ministern sade stämmer, nämligen att det
            blir problem om vi bara lyfter in fler operatörer på spåren. Det
            är precis det vi håller på att göra när de sträckor som finns
            öppnas. Det är inte för att komplettera eller för att skapa ett
            mer sammanhängande system för tågen. Nu fylls de tider som finns
            över på spåren. Det kommer att ställa till problem. Det kommer
            att dröja ett tag innan vi får se effekterna men det kommer att
            bli problem.
          </note>
          <note>
            Det är positivt att vi börjar ha en diskussion med SJ om vinstkraven
            över en längre period. Det är bra. Men vi ser att vinst som drivkraft
            inte per automatik leder till att det blir bättre kvalitet eller
            att kundnyttan är drivet i verksamheten. Om det hade varit så
            hade det skett större förändringar. Man vet att man har en trogen
            kundkrets som faktiskt inte har något annat val än att sätta sig
            i SJ:s tåg i tåg, SJ är inte det enda bolag man väljer. Det finns
            inte så många alternativ.
          </note>
          <note>
            Det är viktigt att se på vad som har hänt under åren, att se
            på sin roll i vad som har hänt. Det är lätt för oss att vara efterkloka,
            men hellre det än att inte vara klok alls. Vi ska också erkänna
            att vi är en del i att dessa förändringar har skett, att det finns
            en avreglerad situation genom avregleringen av Banverket. Men
            vi måste också vara en del av lösningen. Det finns ett annat sätt
            att se på tågtrafiken, ett annat sätt att se på SJ och ett samhällsansvar.
          </note>
          <note>
            Vi vill att fler ska åka tåg, och vi vill att SJ ska ha en viktig
            roll i detta. Jag är glad att det finns en öppning för en förändring,
            men jag hade önskat att regeringen kunde gå längre och vara lite
            mer villig att se över vinstkraven för SJ.
          </note>
          <note type="speaker">
            Anf. 25 Statsrådet PETER NORMAN (M):
          </note>
          <note>
            Fru talman! Det låter som att jag och interpellanten är hyfsat
            ense i frågan. Jag är en stor tågoptimist vad gäller framtiden.
            Jag tror att fler och fler kommer att beakta miljökonsekvenser
            i sitt resande. Även om man är hänvisad till SJ på vissa sträckor
            finns ofta alternativ i form av bil, buss eller flyg. Här tror
            jag att tack vare koldioxidavgifter och förändringar i folks värderingar
            kommer tåget att bli mer populärt.
          </note>
          <note>
            Tåget är viktigt för att bryta upp andra typer av problem. Om
            vi i någon mening ska förhindra den fantastiska inflyttningen
            till Stockholm som påverkar bostadspriser och så vidare är tåget
            en viktig försörjningslina för att bo någon annanstans och arbeta
            i Stockholm, runt Mälardalen eller på andra ställen i landet.
          </note>
          <note>
            Jag ser med stor optimism och tillförsikt fram mot tågnäringens
            utveckling. De 100 000 passagerare som SJ har varje dag är ett
            tecken på att det här är en näring som om inte blomstrar ändå
            är väldigt uppskattad av många människor. Jag tror verkligen att
            den har framtiden för sig. Som interpellanten säger krävs det
            också bättre samordning, dels mellan tågoperatörerna och Trafikverket,
            dels mellan tågoperatörerna i sig, för att få biljettsystemet
            och annat att fungera ännu bättre.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2010/11:318 om översyn av sjukförsäkringsreglerna
          </note>
          <note type="speaker">
            Anf. 26 Statsrådet ULF KRISTERSSON (M):
          </note>
          <note>
            Fru talman! Monica Green har frågat mig vad jag avser att göra
            för att skynda på processen med reglerna i sjukförsäkringen.
          </note>
          <note>
            En av de viktigaste frågorna för regeringen när den tillträdde
            i oktober 2006 var att minska det omfattande utanförskapet från
            arbetsmarknaden som till stor del bestod av sjukfrånvaro. Regeringen
            har under föregående mandatperiod genomfört en rad åtgärder som
            syftar till återgång i arbete. Åtgärderna har stor bredd och omfattar
            såväl ändringar som rör regelverket för sjukskrivningsprocessen,
            exempelvis tidsgränser för bedömning av arbetsförmåga, som nya
            samverkans- och stödåtgärder för att underlätta för sjukskrivna
            att komma tillbaka i arbete.
          </note>
          <note>
            Sjukförsäkringsreformen har gett resultat. Sjukskrivningsprocessen
            har blivit mer aktiv. Färre individer blir sjukskrivna, och sjukperioderna
            har blivit kortare. Sammantaget har den minskade ohälsan lett
            till en kraftig minskning av utanförskapet. Regeringen anser därför
            att den nuvarande inriktningen ska gälla även fortsättningsvis.
            Det är viktigt att säkerställa att avsikterna med reformen upprätthålls,
            exempelvis att den som är svårt sjuk och inte kan arbeta ska kunna
            få ersättning samtidigt som reformen ska öka drivkrafterna och
            stödet till dem som kan komma tillbaka i arbete.
          </note>
          <note>
            Monica Greens interpellation lämnades till Regeringskansliet
            den 11 april. Det var samma dag som jag presenterade huvuddragen
            i de förändringar i sjukförsäkringen som utarbetats av en arbetsgrupp
            inom Regeringskansliet. Dessa förslag kommer inom kort att remitteras
            till myndigheter och organisationer, och därefter kommer en proposition
            att överlämnas till riksdagen.
          </note>
          <note type="speaker">
            Anf. 27 MONICA GREEN (S):
          </note>
          <note>
            Fru talman! Tack för svaret, herr minister!
          </note>
          <note>
            Det här är en väldigt viktig fråga. Det vet ministern, som nu
            har jobbat med den ett antal månader, det vet alla de sjuka och
            det vet alla de som deltog i uppropet annandag påsk. Jag hoppas
            att ministern lyssnade och tog del av alla protester ute i landet.
          </note>
          <note>
            Det är väldigt många människor som känner att de har blivit kränkta,
            att de har blivit ifrågasatta och att de uppfattas som lata och
            inbillningssjuka av den borgerliga regeringen. Att den borgerliga
            regeringen har satt upp tidsgränser i stället för att titta på
            om man är sjuk eller inte har gjort att människor känner sig utlämnade
            till dessa tidsgränser och inte kan bli friska på det sätt som
            de ska bli. Människor är nämligen olika. Men det har den borgerliga
            regeringen inte brytt sig om.
          </note>
          <note>
            Det var 2008 som de borgerliga ledamöterna satt här och applåderade
            sin lycka över att få igenom de här försämringarna i sjukförsäkringen,
            lycka över att man nu skulle kunna införa tidsgränser utan att
            det görs en riktig rehabilitering. Många av dem har ångrat sig,
            och många av dem har nu förstått att vi hade rätt i vår kritik.
          </note>
          <note>
            Ulf Kristersson har också tagit till sig viss del av kritiken.
            Men tyvärr är den senaste ändringen som har skett nu bara att
            skrapa lite på ytan. Ulf Kristersson säger att av de 50 000 människor
            som är utförsäkrade blir det möjligtvis 2 000 som kan komma i
            fråga när det gäller de nya reglerna. Det kommer också att dröja
            innan de införs det blir inte förrän vid årsskiftet som de kommer
            att införas.
          </note>
          <note>
            Många känner det som en kränkning. Många berättar för mig att
            det tar på psyket, och deras arbetsförmåga blir ännu mer nedsatt.
            Deras sjukdomsbild kanske till och med förvärras på grund av att
            de inte blir trodda av den borgerliga regeringen.
          </note>
          <note>
            Jag tror inte att ni är hjärtlösa innerst inne. Jag tror att
            ni skulle vilja hjälpa människor. Men det har ju blivit så fel.
          </note>
          <note>
            När vi 2002 bestämde oss för att vi måste få ned de höga sjuktalen,
            som var alldeles för höga, började vi det mödosamma arbetet. Det
            var tufft och jobbigt. Men vi införde inte stupstock, och vi införde
            inte försämringar så att människor blev ifrågasatta. Vi ville
            i stället göra en rehabiliteringskedja, inte en utsorteringskedja,
            som många nu upplever att den borgerliga regeringen har genomfört.
          </note>
          <note>
            Det här drabbar hela familjer när de sjuka ställs i orimliga
            situationer. På det sättet drabbas barnen, och barnfattigdomen
            ökar därför att föräldrar inte kan få ersättning och blir utförsäkrade.
            De behöver stöd, vård och medicinsk rehabilitering i stället för
            tvång, misstänkliggörande och ekonomisk utarmning.
          </note>
          <note>
            Det behövs en bättring. Och jag vet att ni innerst inne vill
            förbättra, men ni har inte lyckats hittills. Visa er goda vilja
            och gör bättre regler än vad ni har lyckats med hittills, ministern!
          </note>
          <note type="speaker">
            Anf. 28 MARIE NORDÉN (S):
          </note>
          <note>
            Fru talman! Det var ganska många som kände något slags förhoppning
            när regeringen gav beskedet att man skulle göra en översyn. Det
            har inte blivit riktigt rätt, även om ministern redan innan översynen
            hade satt i gång var väldigt tydlig med att han inte såg några
            större problem. Men en liten förhoppning väcktes ändå hos många.
          </note>
          <note>
            Regeringen har ständigt återkommit till att arbetslinjen är viktig,
            att det är ett problem att så många lever på bidrag. Man har målat
            upp en bild av att det utanförskap som fanns för ganska många
            människor genom att de av olika orsaker inte kunde arbeta skulle
            minska med den här regeringen. Nu har det tyvärr inte blivit så;
            det har vi sett svart på vitt.
          </note>
          <note>
            En sak som jag trodde att regeringen skulle se över när man har
            en arbetslinje var att de som är i arbete inte ska gå tillbaka
            till bidrag, om man nu kallar sjukförsäkring eller stödet till
            utförsäkrade bidrag. Men då undrar jag: Varför såg inte ministern
            ett behov av att se över just situationen för deltidssjukskrivna
            som är i arbete?
          </note>
          <note>
            Jag har ett exempel. En kvinna som har en whiplashskada, som
            knappt är erkänd, kan inte jobba mer än 50 procent. Hon har en
            100-procentig anställning, men hennes arbetsförmåga just nu är
            50 procent. Hon hoppas kunna gå upp till 75 procent. Men om två
            månader är hennes tid som deltidssjukskriven slut. Det innebär
            att hon kan komma att stanna på 50 procent och vara tvungen att
            klara sig ekonomiskt på det, vilket är tveksamt. Men om hon följer
            de riktlinjer som regeringen har satt upp ska hon säga upp sig
            från sitt arbete, ställa sig till arbetsmarknadens förfogande
            och under tre månader inte vara försäkrad utan gå tillbaka till
            Arbetsförmedlingen. Vi kan bara konstatera att hon har gått på
            rehabilitering och fortsätter att arbetsträna. Hon gör det hon
            kan för att komma tillbaka och jobba så mycket som möjligt. Precis
            som hon vill ingen stå utanför arbetsmarknaden.
          </note>
          <note>
            Jag vill fråga: Varför ser ni det inte som ett problem att man
            går från arbete till bidrag? Tycker inte ministern att det är
            ett problem att man så hårt ska följa tidsgränserna? Varför föreslår
            ni inte någon förändring?
          </note>
          <note type="speaker">
            Anf. 29 Statsrådet ULF KRISTERSSON (M):
          </note>
          <note>
            Fru talman! Först tycker jag att vi ska vara lite noga med några
            ord när vi diskuterar sådant som vi är oense om. Jag vet ingen,
            varken socialdemokrat eller borgerlig debattör, som har kallat
            människor lata, inbillningssjuka eller någonting åt det hållet.
          </note>
          <note>
            Jag tycker att man ska vara aktsam med detta. Vi pratar inte
            om människor som är värda förakt. Vi pratar inte om människor
            som är värda misstro. Vi pratar om människor som är värda gemensamma
            ansträngningar för att hjälpas tillbaka till arbetsmarknaden.
          </note>
          <note>
            Ibland går det. Ibland går det inte. Det beror på vår förmåga
            att göra rätt saker, personens sjukdomstillstånd och naturligtvis
            personens egen vilja.
          </note>
          <note>
            Jag har inte hört någon som antyder att det handlar om människor
            som bara inte har lust eller som i största allmänhet ligger hemma
            fast de skulle kunna göra tusen andra saker. Jag tycker att man
            ska vara aktsam med sådant.
          </note>
          <note>
            Tidsgränserna prövar inte det vet ni nog egentligen om man är
            sjuk eller inte. Tidsgränserna är inte till för att pröva om läkarens
            diagnos är korrekt eller inte. Det har aldrig varit så.
          </note>
          <note>
            Tidsgränserna i det här systemet, liksom i de allra flesta sjukförsäkringssystem
            runt om i världen, är till för att man sakta men säkert ska vidga
            sökbegreppet för vad man måste prövas mot i arbetsmarknaden. Ytterst
            handlar det om: Finns det något du kan göra över huvud taget,
            eller finns det som i ungefär 10 00012 000 fall om året i Sverige
            inte någonting på någon arbetsplats i något yrke som du kan göra?
          </note>
          <note>
            Ingen säger att det är lätta frågor att avgöra, utan det är svåra
            frågor. Det är antagligen det svåraste man gör i socialförsäkringen
            över huvud taget. Vill man slippa de frågorna helt och hållet
            ska man förtidspensionera 73 000 personer per år.
          </note>
          <note>
            Redan när Göran Persson ville halvera hade man ställts inför
            precis den frågeställningen: Hur ska man ta en gråskala av problem,
            medicinska underlag, personliga problem och svårigheter och koka
            ned dem till ett digitalt beslut: förtidspension eller tvärtom
            en förväntan om att du kan försörja dig själv?
          </note>
          <note>
            Den som förringar det beslutets innehåll tycker jag grovt missbedömer
            hur svåra dessa frågor är.
          </note>
          <note>
            Tidsgränserna har dessutom en annan viktig poäng. Den som läser
            Anna Hedborgs grundläggande utredning som var själva resultatet
            av Socialdemokraternas insikt om att det system som vi hade var
            ohållbart ser att hon argumenterar fylligt och väl för varför
            tidsgränser är viktiga, varför man måste ha bråttom i systemet,
            varför någon person utöver den sjukskrivne ska uppleva ett ansvar
            för att hela tiden se: Tiden går, och vi är medvetna om att när
            tiden går och du är sjukskriven längre än absolut nödvändigt ökar
            risken att du aldrig kommer tillbaka.
          </note>
          <note>
            Det var hela den intellektuella grunden, och den är väl dokumenterad:
            Det är farligt att vara sjukskriven länge. Det är ibland absolut
            nödvändigt, men det är i grund och botten farligt att vara sjukskriven
            länge, eftersom risken för att inte komma tillbaka ökar.
          </note>
          <note>
            Slutligen om deltidssjukskrivning: Jag medger att det inte alltid
            är enkelt för den enskilde, som tycker sig precis klara av ett
            deltidsarbete. Men i grund och botten är frågan relativt tydlig
            i lagstiftningen: Du kan vara deltidssjukskriven under samma tid
            som du kan vara sjukskriven. Ytterst måste du pröva din arbetsförmåga
            på en bredare arbetsmarknad.
          </note>
          <note>
            Då finns det två alternativ. Antingen kommer man fram till att
            det finns andra arbeten på vilka du skulle kunna jobba heltid.
            Då ska du naturligtvis inte kunna vara deltidssjukskriven hur
            länge som helst. Eller också kommer man fram till att du inte
            i något arbete har mer än halv arbetsförmåga. Då kan och bör du
            få halv förtidspensionering.
          </note>
          <note>
            Så är regelsystemet utformat.
          </note>
          <note type="speaker">
            Anf. 30 MONICA GREEN (S):
          </note>
          <note>
            Fru talman! Vem har sagt att detta är lätt? Inte vi socialdemokrater!
            När vi tog oss an det mödosamma arbetet och tillsatte Anna Hedborg
            som utredare visste vi att det var en svår uppgift. Men det är
            att göra det lätt för sig att införa tidsregler och säga: Nu kommer
            det att lösa sig.
          </note>
          <note>
            Det handlar om att införa en rehabiliteringskedja, som vi gjorde,
            där människor efter ett tag får möjligheter: Vilken typ av rehabilitering
            behöver du? På vilket sätt kan vi hjälpa dig? Det handlar om att
            möta varje människa utifrån den människans behov, utan att individen
            ska känna skräck för att snart hamna utanför systemet helt och
            hållet. Det måste finnas ett humanare sätt att ta sig an detta,
            trots att det inte är lätt.
          </note>
          <note>
            Det är klart att ministern inte säger att de här människorna
            är lata. Han är naturligtvis smartare än så. Men de sjuka människor
            som just nu känner sig utsatta och kränkta upplever att de blir
            ifrågasatta, inte blir trodda och inte blir bemötta på rätt sätt.
            De upplever att någon eller några behandlar dem som om de vore
            inbillningssjuka.
          </note>
          <note>
            Det är människor som säger det till mig. Trots att de är svårt
            sjuka, trots att någon har cancer och någon annan har andra sjukdomar
            som inte går att ifrågasatta, känner de ändå en skuld i sig själva,
            eftersom den borgerliga regeringen har infört dessa kalla, hårda
            tidsregler i stället för en mjukare rehabiliteringskedja, där
            det faktiskt finns bevis, eftersom vi påbörjade det mödosamma
            arbetet och fick ned ett stort antal av sjukskrivningstalen. Det
            behövdes en ändring det var helt klart.
          </note>
          <note>
            Nu skrapar man bara på ytan och säger: Nu har vi infört det här.
            Ulf Kristersson säger att reglerna egentligen är bra och att man
            bara behöver putsa lite på ytan, så kan man fortsätta som tidigare.
          </note>
          <note>
            Det gäller att inse att de sjuka människorna känner sig ifrågasatta
            och kränkta och att det finns människor som tvingas leva utan
            ersättning över huvud taget. De till och med försvinner ur systemet
            när de blir friskskrivna inte därför att de är friska utan därför
            att de har hamnat utanför en viss tidsgräns och då anmodas att
            gå till Arbetsförmedlingen. Där finns det ett mörkertal. Människor
            försvinner till och med i systemet. De lever utan ersättning över
            huvud taget.
          </note>
          <note>
            Det är 70 000 fler i utanförskap. 70 000 fler har under er regeringstid
            hamnat utanför, eftersom de inte passar in i era mallar och era
            strikta tidsgränser. Varje person som är sjuk behöver bemötas
            utifrån sina egna behov, herr minister, utifrån vad de kan och
            inte kan. Varje person måste få sin tid att friskna till inte
            för att de hamnar utanför en viss tidsgräns! Ändra på det, ministern!
          </note>
          <note type="speaker">
            Anf. 31 MARIE NORDÉN (S):
          </note>
          <note>
            Fru talman! Precis som Monica Green sade: Det är ingen som har
            sagt att det är enkelt. Ministern säger att det är svårt för den
            sjukskrivne att förstå systemet. Det är inte så konstigt.
          </note>
          <note>
            Men jag tycker att ministern måste fundera över konsekvenserna
            när man låter handläggaren vara den som slutgiltigt tar beslutet
            om personen ska vara sjukskriven eller inte. Om det är något som
            de sjukskrivna i dag känner en otrolig frustration över så är
            det att den behandlande läkarens utlåtande i princip inte räknas.
          </note>
          <note>
            Jag har alltid varit kritisk mot försäkringsläkare, även under
            den tid som vi hade ansvaret. Jag har alltid känt att det har
            varit ett glapp där som har ställt till stora problem. Läkare
            som inte ens behöver ha träffat personen i fråga kan komma med
            ett beslut som står över den behandlande läkarens.
          </note>
          <note>
            Men i dag har man dragit det ännu längre. Det gäller de som i
            dag på något sätt ska förhålla sig till lagstiftningen, som ministern
            säger är tydlig. Men det är ju att lagstiftningen är tydlig som
            är problemet! Lagstiftningen fungerar inte och är inte anpassad
            till den verklighet som människor lever i. På grund av de nya
            regelverk som regeringen inte är beredd att förändra går människor
            från arbete till bidrag och precis som Monica Green beskrev så
            bra försvinner ut ur systemet. Det tycker jag att ministern borde
            se som ett problem.
          </note>
          <note>
            Jag måste fråga ministern: Varför räknas inte läkarnas utlåtande
            i dag? Varför låter man det vara något ganska underordnat? Många
            läkare vittnar i dag om att de inte har något inflytande över
            sina patienters situation och möjlighet till sjukskrivning.
          </note>
          <note type="speaker">
            Anf. 32 Statsrådet ULF KRISTERSSON (M):
          </note>
          <note>
            Fru talman! Ibland känns det lite underligt att nästan behöva
            påpeka för Socialdemokraterna grunderna i den svenska välfärdsmodellen
            på sjukförsäkringens område.
          </note>
          <note>
            Det är så och har alltid varit så att läkarens uppgift är att
            skriva de medicinska underlagen, ställa diagnosen och beskriva
            i bästa fall väldigt fylligt, klokt och korrekt vilka begränsningar
            detta får för patientens förmåga att arbeta.
          </note>
          <note>
            Det är och har alltid varit försäkringens uppgift att fatta beslut
            om man på detta underlag kan dra slutsatsen att patienten på grund
            av sjukdom är oförmögen att arbeta.
          </note>
          <note>
            Detta är fundamenta. Detta har varit självklart sedan den här
            försäkringen infördes 1955, och i praktiken långt före det, i
            de gamla sjukkassorna. Läkarens uppgift är att ha en patientrelation.
            Försäkringens uppgift är att undersöka om du
          </note>
          <note>
            Jag tycker nästan att det är häpnadsväckande att dessa helt fundamentala
            delar av den svenska välfärdsmodellen ska behöva påpekas för människor
            som borde veta hur det fungerar.
          </note>
          <note>
            Sedan putsar vi inte på ytan, utan vi och jag har sagt ganska
            tydligt, rätt många gånger, att vi vill göra förbättringar i en
            i sig bra reform. Det är en reform som vi tror har varit riktig
            och nödvändig, en reform där vi ser stora framgångar, men vi ser
            också brister. Jag har aldrig hymlat om att det finns brister.
            Jag har heller aldrig ställt i utsikt några dramatiska förändringar
            som skulle äventyra de stora fördelarna.
          </note>
          <note>
            Jag skulle vara lite mer imponerad om våra reformer och våra
            förbättringar ställdes mot skarpa förslag där ni på allvar berättar
            om ni vill riva upp tidsgränserna, budgeterar för detta, räknar
            och analyserar i stället för lite svepande kritik. Ni ville i
            princip precis det som har uppnåtts, men nu är ni emot tidsgränserna,
            uppenbarligen. Det håller inte.
          </note>
          <note>
            Det vi nu har gjort är att vi på fyra mycket konkreta områden
            har föreslagit förbättringar där vi sett att det fanns brister,
            där konsekvenserna inte har blivit precis som vi ville. Nota bene,
            97 procent av alla människor får precis den sjukpenning som de
            begär. I den förkrossande majoriteten av fallen är läkare, patient
            och försäkringskassa överens. Man lämnar sjukpenningen och sjukförsäkringen
            för att man går tillbaka till jobbet igen, ofta samma jobb, ibland
            ett annat jobb.
          </note>
          <note>
            Vi pratar om 3 procent av fallen inom en ram för miljoner av
            beslut. Det är viktigt nog, men vi ska ha klart för oss vad som
            är de stora dragen i de här frågorna.
          </note>
          <note>
            Vi har nu påpekat att lagarna ibland är och måste vara fyrkantiga
            om de ska vara rättssäkra. Men det måste finnas ett något större
            utrymme för individuella professionella bedömningar om det skulle
            vara oskäligt att begära att en person lämnar sjukförsäkringen
            och går till Arbetsförmedlingen. Vi har sett sådana fall. Vi ökar
            den möjligheten. Det är det första.
          </note>
          <note>
            För det andra kommer färre att falla mellan stolarna. Vi tidigarelägger
            Arbetsförmedlingens insatser och slipper oroa människor med byte
            av ersättningssystem när de efter två och ett halvt år jag säger:
            två och ett halvt år lämnar sjukförsäkringen.
          </note>
          <note>
            För det tredje försöker vi hjälpa den lilla men utsatta gruppen
            nollklassade, som aldrig har haft sjukpenninggrundade inkomster
            och därför inte kan få sjukpenning, som aldrig har kunnat få sjukpenning,
            får jag väl säga för att vara tydlig i den här församlingen, men
            som en gång leddes in i tidsbegränsad sjukersättning. Det var
            ett dåligt system som nu är borttaget. De bör därför behandlas
            med speciell hänsyn.
          </note>
          <note>
            För det fjärde ökar vi möjligheterna för Arbetsförmedlingen att
            skaffa arbete till en utsatt grupp efter en lång tids sjukskrivning
            och som har en komplex problematik.
          </note>
          <note type="speaker">
            Anf. 33 MONICA GREEN (S):
          </note>
          <note>
            Fru talman! En lag som förutsätter att tillfrisknandet sker efter
            en tidtabell är inget annat än en omänsklig lag. En lag som förutsätter
            att tillfrisknandet sker efter en tidtabell är inget annat än
            omänskligt. Så skrev 100 läkare i en stor tidning nyligen. Vi
            kan bara instämma. En lag som förutsätter att tillfrisknandet
            sker efter en tidtabell är inget annat än omänskligt. Det borde
            uppfattas av alla när läkarna skriver det här. Det borde regeringen
            ta till sig.
          </note>
          <note>
            Vi vill inte ha de här stupstockarna, de här utförsäkringarna
            eller reformen, som Kristersson kallar det. Vi vill ha en rehabiliteringskedja
            där var och en blir bemött utifrån sina behov och sina framtidsutsikter,
            där man frågar: Hur mycket kan du jobba? Vad kan vi hjälpa dig
            med? Vilken typ av rehabilitering behöver du?
          </note>
          <note>
            Ministern säger nu: Vi skrapar inte bara på ytan. Ändå har han
            själv sagt att det bara blir några mindre förändringar. Jag tror
            att det är ministern som har sagt att det är ungefär 2 000 personer
            av de mer än 50 000 personer som är utförsäkrade som så att säga
            kommer att få nytta av de små förbättringar som ni gör.
          </note>
          <note>
            Det här duger inte. Det behövs en mänskligare sjukvårdsförsäkring.
            Det behövs ett helt annat sätt att se på varje sjuk människa.
            Det är inte lätt. Det är en svår uppgift. Jag tycker att ministern
            borde ta sig an den på ett humanare sätt så att alla sjuka människa
            känner att de blir sedda, hörda och omhändertagna.
          </note>
          <note type="speaker">
            Anf. 34 Statsrådet ULF KRISTERSSON (M):
          </note>
          <note>
            Fru talman! Min ärliga uppfattning är att det mest inhumana man
            kan göra i en sjukförsäkring är att lämna människor till evig
            sjukskrivning.
          </note>
          <note>
            Var sjunde svensk i arbetsför ålder var lämnad i sjukförsäkring
            och förtidspension i Sverige. Det var ett orimligt system. Detta
            var ett slöseri med mänskliga resurser som vi i stort sett alla
            såg. Det unika var inte att vi till skillnad från er insåg problemet
            utan att vi vågade göra någonting åt det.
          </note>
          <note>
            Om vi kan få klarhet i var skiljelinjerna går är det utmärkt.
            Om ni vill formalisera er ståndpunkt, att man ska riva upp reformen
            och återgå till det gamla, tycker jag att det är en dålig politik,
            men det är tydligt att vi har olika åsikter. Det är då en tydlighet
            i stället för ständigt glidande formuleringar som antyder att
            ni vill något annat som är lite oklart.
          </note>
          <note>
            Ni vill riva upp reformen, ta bort tidsgränserna och återgå till
            det gamla. Jag beklagar det, men jag tar gärna debatten.
          </note>
          <note>
            100 läkare skrev som du säger. Jag träffar väldigt många läkare
            som säger raka motsatsen. Det är bra att det nu finns tydlighet,
            att sjukförsäkringen är en försäkring som gäller under en lång
            men begränsad tid med sikte på att man ska komma tillbaka. Det
            är bra att man, om man inte kan komma tillbaka, får förtidspension.
            Men man får inte i praktiken förtidspension genom att år efter
            år gömmas i sjukförsäkringen.
          </note>
          <note>
            Det finns inget tillfrisknande enligt tidtabell. Det finns många
            människor som kommer att behöva arbeta fast de aldrig blir friska,
            människor som alltid kommer att ha med sig ett sjukdomstillstånd
            och ändå kommer att kunna arbeta, på samma sätt som det finns
            andra människor som aldrig blir friska och aldrig kommer att kunna
            arbeta, och dem har vi ett gemensamt ansvar för att försörja,
            på goda grunder.
          </note>
          <note>
            Det är bra att vi är överens om att det här är svår materia,
            att det system där det fattas 19 miljoner beslut om året är rätt
            omfattande och att vi alltid kommer att ha människor som anser
            sig felbehandlade. Då ska rättvisa också skipas.
          </note>
          <note>
            Överläggningen var härmed avslutad.
          </note>
          <note>
            9 § Anmälan om inkommen granskningsrapport från Riksrevisionen
          </note>
          <note>
            Tredje vice talmannen anmälde att följande granskningsrapport
            inkommit från Riksrevisionen:
          </note>
          <note>
            10 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            11 § Bordläggning
          </note>
          <note>
            Anmäldes och bordlades
          </note>
          <note>
            12 § Kammaren åtskildes kl. 10.38.
          </note>
          <note>
            Förhandlingarna leddes av tredje vice talmannen.
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
