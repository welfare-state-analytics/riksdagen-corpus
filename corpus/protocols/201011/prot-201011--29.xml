<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 201011</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 201011</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-201011--29</head>
          <docDate when="2010-12-07">2010-12-07</docDate>
        </div>
      </front>
      <body>
        <div>
          <note>
            Riksdagens protokoll
          </note>
          <note>
            2010/11:29
          </note>
          <note>
            Tisdagen den 7 december
          </note>
          <note>
            Kl. 13:00 - 18:42
          </note>
          <note>
            1 § Justering av protokoll
          </note>
          <note>
            Justerades protokollet för den 1 december.
          </note>
          <note>
            2 § Svar på interpellation 2010/11:97 om haverikommission i fallet
            Rossana
          </note>
          <note type="speaker">
            Anf. 1 Justitieminister BEATRICE ASK (M):
          </note>
          <note>
            Fru talman! Gunvor G Ericson har skrivit en interpellation mot
            bakgrund av en skildring i SVT-programmet Uppdrag granskning av
            hur en 14-årig flicka utnyttjas i ett koppleriärende. Gunvor G
            Ericson frågar om jag avser att ta initiativ till en kontakt med
            berörda myndigheter för att säkerställa att de genomför åtgärder
            så att en liknande behandling inte återupprepas. Hon undrar också
            om jag avser att ta initiativ till att en haverikommission tillsätts
            för att utreda vad som gick fel i fallet med den 14-åriga flickan.
          </note>
          <note>
            När de sociala och rättsvårdande myndigheterna får information
            om att barn misstänks fara illa eller har blivit utsatta för brott
            förväntar jag mig att de reagerar blixtsnabbt. För något annat
            finns det faktiskt ingen ursäkt. Den situation som den här flickan
            har hamnat i är upprörande. Socialtjänsten ska alltid agera när
            det finns misstanke om att ett barn far illa. Likaså ska polis
            och åklagare utreda sina ärenden inom rimlig tid.
          </note>
          <note>
            I Sverige har vi en ordning som innebär att myndigheterna hanterar
            sina ärenden självständigt. Det medför också att frågor om eventuella
            brister i handläggningen ska bedömas och hanteras på myndighetsnivå
            eller av relevant tillsynsorgan. Socialstyrelsen har inom ramen
            för sin tillsyn av socialtjänsten granskat ärendet och riktat
            allvarlig kritik mot fullmäktige i den berörda stadsdelen i Malmö.
            Socialstyrelsen har också bett stadsdelsfullmäktige att redovisa
            vilka åtgärder man har vidtagit för att förhindra att liknande
            brister uppstår i handläggningen av andra ärenden.
          </note>
          <note>
            Ledningen för Polismyndigheten i Skåne har å sin sida gjort en
            egeninitierad granskning av såväl det här fallet som andra barnärenden
            vid den aktuella utredningsroteln. Granskningen resulterade i
            skarp kritik mot de långa handläggningstiderna. För att komma
            till rätta med problemen har myndigheten nu bland annat utökat
            bemanningen vid utredningsroteln. Åklagaren har å sin sida återupptagit
            förundersökningen mot de personer som kan misstänkas för köp av
            sexuella tjänster.
          </note>
          <note>
            Mot bakgrund av att berörda myndigheter själva har agerat för
            att följa upp ärendet har jag inte för avsikt att vidta några
            åtgärder. Men jag vill framhålla att regeringen tydligt har markerat
            vikten av att prostitution och handel med kvinnor och barn för
            sexuella ändamål bekämpas. Regeringen har mellan 2007 och 2010
            avsatt ca 1 miljard kronor till insatser inom områdena prostitution
            och människohandel för sexuella ändamål samt mäns våld mot kvinnor.
            Åtgärderna tar bland annat sikte på att höja kunskapen och förbättra
            samverkan mellan myndigheterna. Målet är att få till stånd en
            varaktigt höjd ambitionsnivå på nationell, regional och lokal
            nivå i kampen mot den här typen av brott.
          </note>
          <note type="speaker">
            Anf. 2 GUNVOR G ERICSON (MP):
          </note>
          <note>
            Fru talman! Tack för svaret! I Malmö stad finns kvinnofridsarbetet
            Projekt Karin, som regeringen har givit extra pengar till. Ändå
            kunde det hända att Rossana såldes i flera månader och att flera
            anmälningar till socialen inte togs på allvar. När fallet till
            slut polisanmäldes tog det nio månader innan förhör med hallickarna
            skedde och ett år innan rättegång inleddes. Hur kunde sociala
            och rättsliga myndigheter svika att uppmärksamma en minderårig
            romsk flickas rop på hjälp? Hur kan det gå till så i en stad där
            Projekt Karin finns?
          </note>
          <note>
            Av regeringen har Malmö fått 3,5 miljoner under 2008 för att
            starta det här projektet. Nästkommande år ligger summan från regeringen
            på 1,5 miljoner. Av Polismyndigheten i Skåne fick Projekt Karin
            12 miljoner kronor i mars 2008. Regeringen har alltså gjort en
            särskild satsning på jämställdhet i Malmö stad, Karinprojektet,
            som samlar kvinnofridsarbetet bland myndigheterna i staden under
            ett och samma tak och som syftar till att effektivisera arbetet
            för kvinnofrid.
          </note>
          <note>
            Hur kan det då komma sig att den 14-åriga flickan blev osynliggjord
            av polispersonal som är utbildad på just denna typ av fall? Det
            borde ligga i regeringens eget intresse att utreda hur det kunde
            fallera så totalt, trots den satsning regeringen har gjort. En
            haverikommission skulle kunna belysa vad det är som har gått snett
            utifrån de kriterier regeringen satte upp när Karinprojektet drog
            i gång.
          </note>
          <note>
            Projekt Karin är förutom en nationell modell även en praktisk
            daglig verksamhet och de gör säkert detta väldigt bra dit utsatta
            kan vända sig själva eller bli hänvisade till vid behov. Varför
            fick inte Rossana ta del av de resurserna?
          </note>
          <note>
            Visst är det bra att myndigheterna utreder, men regeringen borde
            efterfråga resultat från regeringens särskilda satsning. Har det
            givit resultat, och varför fungerar det inte i det här fallet?
            Kan det ha kopplingar till att flickan är rom?
          </note>
          <note>
            Ministern säger att regeringens medel som har avsatts har sikte
            på att höja kunskapen och förbättra samverkan. Ändå säger en av
            poliserna i det här programmet, Uppdrag granskning , angående
            hederskulturer: Detta får vi leva med. Det tycker jag är oacceptabelt.
            Rättsväsendet måste fungera oavsett vilken bakgrund de inblandade
            i fallet har. Samma lagar gäller. Man kan inte gömma sig bakom
            en så kallad hederskultur som egentligen borde kallas skam.
          </note>
          <note>
            Det är bra att ministern håller med om att den situation som
            flickan hamnade i är upprörande. Men hur ska regeringen säkerställa
            att den miljard som avsatts används på ett bra sätt, så att det
            här inte upprepas?
          </note>
          <note>
            I grunden behöver synen på sexköp förändras och de rättsliga
            myndigheterna sluta behandla brottet som ett dussinbrott när det
            handlar om ett brott som trasar sönder en människa fysiskt och
            psykiskt. Det är inte bara en myndighetsfråga. Borde inte regeringen
            också vilja ha en haverikommission för att se vad som har gått
            snett och förhindra att det händer igen?
          </note>
          <note type="speaker">
            Anf. 3 Justitieminister BEATRICE ASK (M):
          </note>
          <note>
            Fru talman! Jo, det ligger i regeringens intresse att faktiskt
            ta reda på vad som har hänt och se att det inte händer igen.
          </note>
          <note>
            Låt mig säga att Socialstyrelsen har begärt in en redovisning
            som ska komma den 15 december. Jag tycker att det är bra att man
            har agerat skyndsamt. Detta tillsammans med polismyndighetens
            egen utredning och annat tror jag kommer att ge en ganska bra
            kartläggning av bristerna, som vi naturligtvis på olika nivåer
            måste arbeta med och dra nytta av, så att vi inte får den här
            typen av händelser igen.
          </note>
          <note>
            Jag tycker att den intressanta fråga som interpellanten ställer
            är: Hur kunde det ske? Jag skulle vilja påstå att hänvisningen
            till Projekt Karin kanske är lite missvisande, för Projekt Karin
            är ett projekt som handlar om att skapa en särskild miljö. Man
            behöver inte ha mycket fantasi för att förstå att den här stackars
            flickan dess värre inte var i närheten av den särskilda miljön,
            där olika tjänstemän diskuterar anmälda ärenden.
          </note>
          <note>
            Här handlar det om att man ute i den så kallade verkligheten,
            alltså ute i ett bostadsområde, måste se till att de som får anmälningar
            eller signaler om att någonting är fel reagerar och vidtar åtgärder.
            Det var ju det som inte skedde.
          </note>
          <note>
            Det var flera som hade sett, som hade synpunkter och som ställde
            frågor. Men man agerade inte på det egentliga basplanet, där den
            romska 14-åriga flickan fanns. Och det är det här som jag tror
            är otroligt viktigt när det gäller barn och ungdomar. Vi måste
            försäkra oss om att det tas initiativ och ageras på det lokala
            planet. Där hoppas jag att den redovisning av åtgärder som vi
            får och den kartläggning av ärendet som görs ska ge oss ett underlag.
            Jag hoppas också att vi på olika sätt kan försäkra oss om att
            kommunerna kommer att arbeta med det.
          </note>
          <note>
            Kan det ha betydelse att det var en romsk flicka? Det vågar inte
            jag svara på. Man ska inte spekulera i det. Men människor som
            lever i en väldigt utsatt miljö den här flickan hade dessutom
            en utsatt familjesituation är ofta långt ifrån den typ av människor
            som agerar och handlar väldigt strukturerat.
          </note>
          <note>
            Då blir avståndet till våra goda ambitioner hos myndigheter och
            andra inte tillräckligt kort, och det är den bryggan vi måste
            bygga.
          </note>
          <note>
            Jag har för avsikt att under nästa år arbeta mycket med barn-
            och ungdomsärenden just därför att jag har en bestämd uppfattning
            att vi har många goda institutioner, regelverk och insatser men
            att de inte hålls samman. Därför faller barn och ungdomar emellan.
            Riktigt hur det ska landa i konkreta åtgärder är jag inte framme
            vid än, men vi kommer naturligtvis att använda den kunskap som
            vi får i det här vedervärdiga ärendet för att kunna ta till det
            hela.
          </note>
          <note>
            Jag tycker att det är bra att man från polis och åklagare har
            agerat och lyfter fram ärendet. Jag får inte ha synpunkter på
            vad de ägnar sig åt, men jag har i alla fall en bestämd känsla
            av att det är många som har använt det som hänt som en väckarklocka.
            Det ska vi alla vara glada över.
          </note>
          <note>
            Sedan måste vi naturligtvis utvärdera handlingsplanen och alla
            de olika åtgärderna. Det är planerat att så ska ske. Det är många
            olika projekt av olika sort, men jag tycker att vart och ett av
            dem är viktigt. Självklart måste vi göra en samlad redovisning
            av vad vi har lärt oss och hur vi går vidare. Ingen ska inbilla
            mig i vart fall att det som behöver göras redan är gjort, för
            det finns alltid mer att uträtta. I det här fallet har vi fått
            en del hemska erfarenheter som vi behöver ta med oss i det arbetet.
          </note>
          <note type="speaker">
            Anf. 4 GUNVOR G ERICSON (MP):
          </note>
          <note>
            Fru talman! Jag håller med ministern om att det som hänt är avskyvärt.
            Trots att det fanns ett antal signaler lyssnade man inte. I fråga
            om tjejer som lever i en utsatt miljö, som det var i det här speciella
            fallet och där sociala myndigheter redan innan hade varit inkopplade,
            måste man vara extra vaksam och lyhörd när man får signaler. Då
            kan man inte bara avfärda det och inte gå vidare med att undersöka.
          </note>
          <note>
            Det handlar egentligen om folkhälsoinvestering; man ger inte
            tillräckliga resurser för att följa upp. Regeringen har tidigare
            haft en särskild satsning när det gäller folkhälsoarbetet när
            det handlade till exempel om målområde 3 i folkhälsoarbetet, det
            vill säga trygga och goda uppväxtvillkor. Under förra mandatperioden
            sköt regeringen till 115 miljoner extra årligen till insatser
            inom det området. Det har tyvärr inte följts upp, utan de pengarna
            är borta nu.
          </note>
          <note>
            Jag skulle gärna vilja se att regeringen gjorde det möjligt för
            fler frivilligorganisationer att jobba inom det här området, till
            exempel kvinnojourer, som kan stötta men som i dag inte kan söka
            pengar direkt från länsstyrelserna utan måste göra det via kommunerna
            eller tillsammans med kommunerna.
          </note>
          <note>
            Om personer som jobbar på socialen inte reagerar är det naturligtvis
            jättebra att Socialstyrelsen följer upp och kommer med en rapport
            den 15 december. Jag tycker mig höra hos ministern att det ändå
            finns en ambition att ta till sig detta och göra någonting åt
            det här, och det är jag väldigt glad för. Vi måste från riksdagen
            vara tydliga med att vi vill ha en uppföljning och en samlad redovisning
            med förslag till åtgärder så att det här inte kan hända igen.
          </note>
          <note>
            Det är inte acceptabelt att olika grupper tar till egna lagar
            därför att polisen sviker. Vi måste se till att ha en ordning
            där alla människor kan känna att man blir behandlad lika inför
            lagen.
          </note>
          <note>
            Därför skulle jag vilja höra ministern utveckla de tankar som
            hon framförde om att gå vidare, även om ministern inte i dag kan
            säga exakt vad det är för insatser utöver det som ryms i handlingsplanen
            och utöver den extra miljard som är avsatt.
          </note>
          <note type="speaker">
            Anf. 5 PATRICK RESLOW (M):
          </note>
          <note>
            Fru talman! Jag tror att alla som såg inslaget i Uppdrag granskning
            tog väldigt illa vid sig. Det lämnade ingen oberörd.
          </note>
          <note>
            Däremot blir jag lite konfunderad när jag hör Gunvor G Ericson
            rikta kritik mot Projektet Karin. Jag tycker att det är lite olyckligt
            eftersom det är en väldigt bra verksamhet, framför allt i en stad
            som Malmö med alla de problem som finns där.
          </note>
          <note>
            Men Gunvor Ericson har möjligheter att agera i Malmö. Utan att
            gå in i det enskilda fallet i sig är det just de sociala myndigheterna
            i Malmö som har fallerat, och det har Socialstyrelsen varit inne
            på. Gunvor Ericson har möjlighet att agera där eftersom det är
            hennes partikamrater som styr i Malmö stad tillsammans med Socialdemokraterna
            och Vänsterpartiet och därmed styr också de sociala frågorna.
          </note>
          <note>
            Det kanske är en bättre kanal, Gunvor Ericson, att använda och
            se till att ändra på den sociala politiken i Malmö stad.
          </note>
          <note type="speaker">
            Anf. 6 Justitieminister BEATRICE ASK (M):
          </note>
          <note>
            Fru talman! Det är helt rätt uppfattat, att jag inte tänker lämna
            det här utan åtgärder. Jag tycker att det är alldeles förskräckligt
            att barn och ungdomar utsätts för den här typen av brott, i synnerhet
            att barn och ungdomar i särskilt besvärliga sociala situationer
            inte får det stöd och den uppbackning som behövs.
          </note>
          <note>
            Jag tycker att det är helt otillständigt att man inte tillräckligt
            skyndsamt utreder brott mot de här barnen och ser till att lagföra
            dem som är skyldiga för övergrepp. Det får helt enkelt inte vara
            så.
          </note>
          <note>
            Utvärderingen av den handlingsplan som vi har haft och som vi
            lagt stora resurser på är ett uppdrag för Brå. Den ska redovisas
            vid årsskiftet. Det finns också en handlingsplan mot människohandel
            och prostitution där utvärderingen kommer i januari 2012, alltså
            lite senare. Vi följer upp dessa, och det är viktigt.
          </note>
          <note>
            Åklagarmyndigheten bedriver inom ramen för Utvecklingscentrum
            i Göteborg ett projekt tillsammans med polisen i syfte att korta
            handläggningstiderna och höja kvaliteten i bevissäkring i relationsvåldsmål
            och barnärenden. Jag tycker att det är relevant i det här sammanhanget.
            Det är ett ganska komplext område och rätt svårarbetat, men jag
            hyser hopp om att Utvecklingscentrum i Göteborg kan ta fram en
            del riktlinjer, rutiner och kunskaper som vi kan använda för att
            nå bättre fram i de här ärendena.
          </note>
          <note>
            När allt detta är sagt måste jag återkomma till det står inte
            i mina papper och nämns säkert inte i debatten heller att de här
            barnen finns ute i vanliga miljöer. De finns och syns, och det
            måste vara så att människor som anmäler vet att myndigheter på
            den mest lokala nivån reagerar. Det kan inte vara så att vi blundar
            för att någon misstänker att ett barn far illa. Det spelar ingen
            roll vad det är för barn eller vad barnet tillhör för kultur eller
            vad det nu kan vara. Vi är överens i Sverige om vilka regler som
            gäller. På något sätt måste vi hjälpas åt att tydliggöra att det
            är det som gäller och försäkra oss om att man i olika myndigheter
            har de rutiner och den medvetenhet som krävs för att få verkstad.
          </note>
          <note>
            Man får vara glad över att medierna ibland lyfter fram brister
            så att det inte får stå opåtalt. Det är fullständigt obegripligt
            hur en 14-årig flicka kan bli utsatt för övergrepp över 100 gånger
            innan det händer någonting. Man nästan funderar över om det hade
            hänt något om flickan inte hade blivit gravid. Det är alldeles
            förfärligt!
          </note>
          <note>
            Självklart delar jag uppfattningen att en anledning till att
            vi måste hantera detta bättre är att vi aldrig kan acceptera alternativ
            rättskipning i Sverige. Vi har en ordning där vi ska garantera
            allas likhet inför lagen. Därför måste vi se till att ha sådana
            rutiner, handläggningstider och arbetsformer som gör att detta
            fungerar samt ifrågasätta och skarpt reagera mot annan typ av
            rättskipning.
          </note>
          <note>
            Det finns säkert en del att göra inom ramen för folkhälsoarbetet.
            Som interpellanten påpekar är en del medskyldiga i de brott som
            har begåtts mot flickor i besvärliga miljöer. Det finns anledning
            att se vidare på det och se vad man ytterligare kan göra för att
            förhindra att sådant här upprepas.
          </note>
          <note>
            Jag kan bara tacka för att Gunvor G Ericson har lyft upp frågan.
            Jag tror inte att det finns enkla lösningar, men jag kan försäkra
            riksdagen om att regeringen kommer att fortsätta att arbeta med
            de här frågorna och på olika sätt bidra till förbättringar.
          </note>
          <note type="speaker">
            Anf. 7 GUNVOR G ERICSON (MP):
          </note>
          <note>
            Fru talman! Jag är glad att ministern visar en ödmjukhet inför
            den svåra sak som har hänt i Malmö. Jag tycker dock, Patrick Reslow,
            att man måste skilja på sin roll som riksdagsledamot och ansvarig
            för lagstiftningen om man hade lyssnat ordentligt på vad jag sade
            hade man hört att min kritik inte var mot Projekt Karin som sådant
            och regeringens sätt att följa upp en investering på 12 miljoner
            kronor i ett projekt för att utbilda poliser. Det handlar inte
            om att ställa riksdagsledamöter mot kommunpolitiker. Här handlar
            det om vad vi kan göra tillsammans så att inte den här situationen
            upprepas. Vi har ett ansvar i riksdagen att följa upp de pengar
            regeringen har avsatt. Det tycker jag är självklart.
          </note>
          <note>
            När ett barn inte blir lyssnat på och inte trott på vet vi genom
            folkhälsoforskning som går långt tillbaka i tiden att barnet kan
            få komplikationer för resten av livet. Konsekvenserna för personer
            som har blivit misstrodda och inte har fått den trygghet och det
            goda sociala stöd de behöver när de växer upp kan leda till stora
            kostnader för samhället totalt sett för att inte tala om allt
            det lidande som personerna själva har råkat ut för.
          </note>
          <note>
            Åklagarmyndigheten i Göteborg, som jobbar med frågorna, behöver
            jobba ännu mer för att få ut kunskapen implementera på lokal nivå.
            Där kan också vi från riksdagen trycka på regeringen så att det
            verkligen blir en ordentlig uppföljning. Därför ser jag fram emot
            dels Socialstyrelsens rapport som ska läggas fram den 15 december,
            dels den samlade utvärderingen av Projekt Karin och de avsatta
            pengarna, som jag vet att Lunds universitet tittar på.
          </note>
          <note>
            Det är viktigt att vi lyfter upp frågorna för att visa att riksdagen
            inte accepterar vad som händer. Så här får det inte gå till.
          </note>
          <note type="speaker">
            Anf. 8 PATRICK RESLOW (M):
          </note>
          <note>
            Fru talman! Gunvor G Ericson sade i sitt första inlägg att det
            finns tveksamheter huruvida Projekt Karin är bra. Du gav uttryck
            för en fråga om hur det kunde hända trots de pengar som regeringen
            har satsat på Projekt Karin. Det är tråkigt om man försöker lägga
            någon skuld på Projekt Karin eller försöker förmedla bilden av
            att Projekt Karin inte skulle vara effektiv eller bra verksamhet.
            Jag ville därmed förtydliga det, Gunvor Ericson.
          </note>
          <note>
            Vi ska givetvis följa upp de pengar vi förmedlar. När man begär
            att justitieministern ska tillsätta en haverikommission borde
            man först och främst se efter vilka andra kanaler som finns. Du
            har bättre kanaler än vad vi andra har med dina partikamrater
            i Malmö stad.
          </note>
          <note type="speaker">
            Anf. 9 Justitieminister BEATRICE ASK (M):
          </note>
          <note>
            Fru talman! När det gäller regeringens sätt att utvärdera projekten
            har jag nämnt att vi i det ärende som tas upp i interpellationen
            väntar på vad Socialstyrelsens granskning av hur ärendet har hanterats
            ger och den läggs fram i december. Jag har sett att Polismyndigheten
            i Skåne har agerat och vidtagit åtgärder, vilket är bra. Sedan
            har vi de två stora Bråutvärderingarna. När de väl kommer får
            vi granska och se om de motsvarar de förväntningar på utvärdering
            som kan tänkas finnas. Det är ändå det sätt som regeringen kan
            utvärdera projekt på.
          </note>
          <note>
            I interpellationen fanns en tanke om en haverikommission. Det
            finns ett regelverk för haverikommissioner när det handlar om
            barn som har avlidit med anledning av brott. Där har vi en första
            rapport vad gäller den lagstiftningen. Socialstyrelsen konstaterar
            att det är för tidigt att dra någon slutsats om det här är en
            form som fungerar väl.
          </note>
          <note>
            Vi förbereder sedan tidigare ett arbete med haverikommissioner
            när det gäller kvinnor som har avlidit på grund av brott i nära
            relationer. Det är också ofta fråga om en komplicerad kedja av
            händelser. Där räknar jag med att lägga fram en proposition under
            våren 2011.
          </note>
          <note>
            Vår erfarenhet av det som brukar kallas haverikommissioner är
            rätt begränsad. Det vore bra att ta till sig vad vi får ut av
            den haverikommission som i första hand gäller barn och som ska
            sättas i sjön någon gång nästa år innan vi bestämmer oss för ytterligare
            kommissioner. Det borde vi också dra en slutsats av, med tanke
            på att vi har flera utvärderingar av ärenden och en hel del arbete
            i gång för att lyfta upp på bordet de problem och de frågor vi
            måste ställa oss med anledning av fallet Rossana.
          </note>
          <note>
            Överläggningen var härmed avslutad.
          </note>
          <note>
            3 § Svar på interpellationerna 2010/11:53, 66, 67, 82, 89 och
            90 om vindkraftverkens framtid
          </note>
          <note type="speaker">
            Anf. 10 Närings- och energiminister MAUD OLOFSSON (C):
          </note>
          <note>
            Fru talman! Johan Andersson har frågat mig om jag avser att agera
            för en förändring av Försvarsmaktens beslut om så kallade riskavstånd
            för militära flygplatser så att det möjliggör nyetableringar av
            vindkraftverk i enlighet med den av riksdagen fastställda planeringsramen.
          </note>
          <note>
            Kent Persson har frågat mig vad jag avser att göra med anledning
            av Försvarsmaktens motarbetande av svensk vindkraft och om jag
            kommer att verka för en avveckling av det kommunala vetot beträffande
            vindkraftsetablering. Kent Persson har också frågat mig om jag
            avser att ta initiativ till att en utredning tillsätts om uttagsbeskattningen
            för kooperativ vindkraft, vad jag avser att göra för att stimulera
            utbyggnad av havsbaserad vindkraft samt vilken bedömning jag gör
            av behovet av reglerkraft för vindkraft och hur jag avser att
            agera i frågan.
          </note>
          <note>
            Monica Green har frågat mig vad jag avser att göra med anledningen
            av att Försvarsmakten motarbetar stora områden med vindkraft.
          </note>
          <note>
            Krister Örnfjäder har frågat mig hur och när jag avser att agera
            för att få fart på byggandet av vindkraft i svenska vatten.
          </note>
          <note>
            Peter Jeppsson har frågat mig vilka åtgärder jag avser att vidta
            för att få till en begränsning i Försvarsmaktens möjligheter att
            stoppa projekt som är av riksintresse avseende byggande av förnybar
            energiproduktion.
          </note>
          <note>
            Jag har valt att besvara samtliga interpellationer i ett sammanhang.
          </note>
          <note>
            Först av allt tycker jag att det är glädjande att det finns ett
            så stort och brett engagemang för vindkraften i kammaren. Det
            är för mig en ytterst angelägen fråga, och goda ramvillkor för
            vindkraften är avgörande för att nå det av riksdagen beslutade
            målet för ny förnybar elproduktion på ett kostnadseffektivt sätt.
            Regeringen jobbar aktivt för att underlätta och påskynda planeringen
            och utbyggnaden av vindkraften. Målet för elcertifikatssystemet
            har höjts till 25 terawattimmar ny förnybar el till 2020 jämfört
            med 2002 års nivå. Riksdagen har också beslutat om, i enlighet
            med regeringens förslag, en planeringsram om 30 terawattimmar
            till 2020.
          </note>
          <note>
            De frågor som har ställts till mig rörande Försvarsmakten och
            vindkraft berör dels Försvarsmaktens beslut om hantering av remissvar
            rörande vindkraftsärenden omkring militära flygplatser, dels Försvarsmaktens
            agerande när det gäller överklagande av tillstånd för vindkraftverk.
          </note>
          <note>
            Frågan om försvaret och vindkraften har belysts vid flera tillfällen
            i kammaren den senaste tiden. Den 10 november i år besvarade miljöministern
            en fråga om utbyggnaden av vindkraft i närheten av militära flygfält
            (fråga 2010/11:20). I somras svarade försvarsministern på två
            frågor av samma slag (fråga 2009/10:945 och fråga 2009/10:951).
            De senaste veckorna har försvarsministern också svarat på en interpellation
            (interpellation 2010/11:63) och en fråga (fråga 2010/11:109) om
            försvaret och vindkraften. Beskedet vid dessa tillfällen har varit
            att Försvarsmakten vid en vindkraftsprövning lämnar det yttrande
            som behövs för att hänsyn ska tas till det intresse myndigheten
            ska bevaka riksintresset för totalförsvaret. Det är sedan prövningsmyndigheten
            kommunen eller länsstyrelsen som väger samman intressena och fattar
            beslut. Jag har inga andra besked att ge.
          </note>
          <note>
            På senare tid har Försvarsmakten som myndighet överklagat kommunala
            beslut om bygglov för vindkraftverk. Dessa överklaganden är nu
            föremål för en juridisk prövning av berörd länsstyrelse. Den 29
            november i år avgjorde Länsstyrelsen i Västra Götalands län ett
            par ärenden. Länsstyrelsen avslog Försvarsmaktens överklaganden.
            Jag är som statsråd förhindrad att gå in i denna juridiska prövning.
          </note>
          <note>
            I en kommentar till denna överklagandeprocess har Försvarsmakten
            redovisat att myndigheten eftersträvar att bygglovs- och miljöprövningsprocesserna
            ska vara korrekta. Försvarsmakten anger att myndigheten inte har
            något särskilt intresse i att vindkraftverk ska rivas.
          </note>
          <note>
            Så till Kent Perssons fråga om det så kallade kommunala vetot.
          </note>
          <note>
            Regeringen har under förra mandatperioden genomfört ändringar
            i miljöbalken och plan- och bygglagen som syftar till att underlätta
            utbyggnaden av vindkraft samt säkra att fattade beslut också gäller.
            Den reformering av regelverket för prövning av uppförande av vindkraft
            som genomfördes under 2009 innebär att utbyggnaden av vindkraft
            underlättas utan att kraven på en rättssäker och noggrann handläggning
            minskar. Ett exempel är att den onödiga dubbelprövningen avskaffats
            genom att kraven på detaljplan och bygglov i huvudsak har tagits
            bort i det fall uppförandet av ett vindkraftverk fått tillstånd
            enligt miljöbalken. För att säkerställa ett långtgående kommunalt
            inflytande över användningen av mark och vatten har det införts
            en regel om att tillstånd till uppförande av en vindkraftsanläggning
            får ges endast om kommunen har tillstyrkt det. En effektiv tillståndsprocess
            och demokratisk förankring är viktigt för att målet om mer förnybar
            energi ska kunna nås.
          </note>
          <note>
            När det gäller Kent Perssons fråga om uttagsbeskattningen för
            kooperativ vindkraft har finansministern, som ansvarigt statsråd,
            det senaste året svarat på flera liknande frågor och interpellationer
            (fråga 2009/10:787 och interpellation 2009/10:167).
          </note>
          <note>
            Kent Persson och Krister Örnfjäder har ställt frågor om den havsbaserade
            vindkraften. Jag kan konstatera att det finns en bred enighet
            i riksdagen kring det stödsystem vi har för att gynna utvecklingen
            av ny förnybar elproduktion elcertifikatssystemet. Systemet är
            teknikneutralt och ska driva fram utbyggnaden av den mest kostnadseffektiva
            förnybara elproduktionen. Jag kan konstatera att vindkraft till
            havs fortfarande är mer kostsamt än på land och att vi har en
            stor outnyttjad potential på land. Regeringen har dock markerat
            att de möjligheter som finns i enlighet med EU-direktivet om förnybar
            energi kring användningen av så kallade samarbetsmekanismer bör
            kunna utnyttjas. Detta innebär att resurser i Sverige såsom vindkraft
            till havs skulle kunna utnyttjas för att möjliggöra för ett annat
            land att uppfylla sitt mål för andelen förnybar energi. Det pågår
            för närvarande ett arbete inom Regeringskansliet kring att analysera
            förutsättningarna för dessa möjligheter.
          </note>
          <note>
            När det gäller Kent Perssons fråga om reglerkraft för vindkraft
            har Sverige tillsammans med Norge unika förhållanden tack vare
            tillgången till vattenkraft. Expertmyndigheterna gör bedömningen
            att den utbyggnad av vindkraft som kommer att ske fram till år
            2020 mycket väl kan hanteras inom ramen för dagens reglerkapacitet.
            En ökad produktion av icke reglerbar el förstärker dock vikten
            av det nordiska elsamarbetet och ett fortsatt arbete med att förstärka
            och bygga ut överföringskapacitet.
          </note>
          <note type="speaker">
            Anf. 11 JOHAN ANDERSSON (S):
          </note>
          <note>
            Fru talman! Tack för svaret, statsrådet!
          </note>
          <note>
            Det här är, precis som statsrådet själv säger, en angelägen fråga.
            Det syns inte minst i debatten här, där många interpellanter är
            med.
          </note>
          <note>
            Jag kommer från Östergötland, och där har vi goda förhållanden
            när det gäller vindkraftsetableringar. Vi har många ansökningar
            inne nu i våra kommuner om vindkraftsetableringar, framför allt
            naturligtvis ute på slättlandet. Problemet när det gäller Östergötlands
            slättland är att vi har ett militärt flygfält, Malmen det är i
            och för sig inte ett problem, för det är positivt i den här delen.
            Men det som är det mest oroande är just de ändrade ställningstaganden
            som man har gjort från Försvarsmaktens sida och som gett helt
            andra förutsättningar för såväl kommande etableringar som de etableringar
            som redan är gjorda.
          </note>
          <note>
            Riksdagen har uttalat ett tydligt miljömål när det gäller vindkraftsetableringar,
            och jag har svårt att se att det rimmar med den strategi som man
            nu har i form av de ställningstaganden som Försvarsmakten har
            gjort.
          </note>
          <note>
            Min fråga till näringsministern handlar om: Kan vi förhoppningsvis
            få se någon form av samsyn i regeringen när det gäller den här
            frågan?
          </note>
          <note>
            Näringsministern har ansvaret för näringslivsutvecklingen i hela
            landet. Det här är naturligtvis en viktig binäring, och en del
            har det till och med som huvudnäring. Jag tänker framför allt
            på de lantbruksföretag som finns runt om i landet och många andra
            som har det som en del.
          </note>
          <note>
            Min fråga till näringsministern är alltså: Kan man förvänta sig
            någon form av samsyn i denna del? I dag är det väldigt spretigt
            med de besked som har getts. Näringsministern uttalade sig själv
            kring detta i medierna för en tid sedan.
          </note>
          <note type="speaker">
            Anf. 12 KENT PERSSON (V):
          </note>
          <note>
            Fru talman! Jag får tacka näringsministern för svaret, även om
            jag inte är nöjd med svaret eftersom jag upplever det som ett
            icke-svar på mina fyra frågor omkring det här.
          </note>
          <note>
            Sveriges riksdag har fastställt 20-20-20-målet fram till 2020.
            Bland annat ska vi öka andelen förnybar energi med 50 procent
            fram till dess. Sveriges riksdag har också fastställt att för
            vindkraften ha ett planeringsmål motsvarande 30 terawattimmar,
            20 till lands och 10 till havs.
          </note>
          <note>
            I propositionen under energipolitiken skriver regeringen: Regeringen
            jobbar aktivt för att underlätta och påskynda planeringen och
            utbyggnaden av vindkraft. Vidare kan man läsa att regeringen årligen
            ska följa upp tillståndsprocesserna för förnybar energi.
          </note>
          <note>
            Frågan är: Har det verkligen skett?
          </note>
          <note>
            Inte med ett ord nämner regeringen de problem och hot som i dag
            finns för vindkraftens utbyggnad och i förlängningen möjligheten
            att nå de mål som vi har satt upp. Jag tänker på det kommunala
            vetot, uttagsbeskattning av vindkraft, Försvarsmaktens överklagande
            av befintliga vindkraftverk och dem som är under byggnad och den
            havsbaserade vindkraften.
          </note>
          <note>
            Det är fyra frågeställningar som jag har tagit upp i de två interpellationer
            som jag har skrivit med anledning av de utmaningar som vindkraftsutbyggnaden
            står inför.
          </note>
          <note>
            Jag kan börja med det kommunala vetot. En majoritet av vindkraftsprojektörerna
            har sagt att de upplever det som svårare att bygga ut vindkraften
            i bra vindlägen i dag. Dessutom räknar de med att en effekt av
            det här är att det kommer att bli dyrare. 380 verk har stoppats
            genom det kommunala vetot.
          </note>
          <note>
            Jag anser att regeringens politik haltar betänkligt när det gäller
            just det kommunala vetot. Jag kan inte förstå logiken i att man
            ger kommunerna vetorätt när det gäller utbyggnaden av vindkraften,
            en förnybar energikälla, när man samtidigt tillåter projektörer
            att leta efter fossilgas och bygga ut den. Där finns det inget
            kommunalt veto. Varför kommunalt veto när det gäller vindkraftsutbyggnad?
            Det handlar egentligen om samma sak: kommunernas möjlighet att
            själva vara med, bestämma och avgöra hur mark och land inom ett
            kommunalt område ska användas.
          </note>
          <note>
            Detta hindrar givetvis utbyggnaden av vindkraft, av den enkla
            anledningen att kommunerna inte behöver besvara en fråga från
            en vindkraftsprojektör. Man behöver inte ens bemöda sig om att
            svara om det är okej eller inte. Man måste givetvis fundera över
            om det här är en ordning som är riktigt rätt. Ni skriver själva
            att tillståndsprocesserna ska prövas. Är ni beredda att pröva
            det kommunala vetot för att få någon vettig ordning framöver?
          </note>
          <note>
            När det gäller uttagsbeskattningen har vi krävt att det åtminstone
            ska göras en snabbutredning av hur man ska lösa upp den knuten.
            Svaret från näringsministern till mig är att det är att dra frågan
            i långbänk. Sedan har ni sagt att det här ska lösas i samband
            med regeringsförhandlingarna i april 2010.
          </note>
          <note>
            Vad har hänt? Nu ligger det en centermotion som snart ska behandlas
            där just uttagsbeskattningen tas upp. Vad händer i frågan?
          </note>
          <note type="speaker">
            Anf. 13 MONICA GREEN (S):
          </note>
          <note>
            Fru talman! Tack, ministern, för svaret!
          </note>
          <note>
            Ministern har valt att banka ihop många vindkraftverksinterpellationer
            i ett och samma svar trots att de handlar om lite olika saker.
            Men vi får försöka hjälpas åt för att få svar på frågorna, för
            det här är så viktigt.
          </note>
          <note>
            Förnybar energi är viktig för tillväxten, för klimatet, för konsumenterna
            och för säkerheten i landet. Därför är det extraordinärt och anmärkningsvärt
            att Försvarsmakten försöker stoppa nyetableringar och till och
            med riva redan byggda vindkraftverk. Det blir till syvende och
            sist en intressekonflikt mellan Näringsdepartementet och Försvarsdepartementet.
            Det oroar mig en del. Hittills har vi sett att i de frågor som
            har hamnat hos den borgerliga regeringen har det alltid varit
            Moderaterna som bestämt, och småpartierna har vackert fått följa
            efter.
          </note>
          <note>
            Jag efterfrågar, precis som Johan Andersson, den här samsynen:
            Vad är det vi kan vänta oss från regeringen när det väl hamnar
            på regeringens bord?
          </note>
          <note>
            Maud Olofsson säger i sitt svar att många redan har diskuterat
            frågan i riksdagen, och hon hänvisar till de svaren. Ja, men det
            är inte så konstigt att vi är många som är engagerar oss i frågan,
            eftersom det är så viktigt för framtiden för våra barn och barnbarn
            och för säkerheten när det gäller tillgången på förnybar energi.
          </note>
          <note>
            Jag har också engagerat mig i frågan. Jag skrev i juli en fråga
            till Sten Tolgfors och en fråga till Maud Olofsson just med anledning
            av att försvaret försöker stoppa den pågående satsningen på vindkraft.
            Då fick jag två olika svar. Jag förväntar mig att det så småningom
            ska bli en samsyn.
          </note>
          <note>
            Försvarsmakten vill till och med stoppa vindkraftverk som ligger
            i bra vindlägen. De hänvisar till att det är farligt med tanke
            på säkerheten. Då kan man ju eftersom det finns vindkraftverk
            även i andra länder fråga sig hur det går med flygplanen framöver,
            när man åker utomlands, om det nu är så farligt att åka nära vindkraftverk
            i Sverige.
          </note>
          <note>
            Om försvaret skulle få igenom sina ambitioner att stoppa utbyggnaden
            i bra vindlägen blir det dyrare att bygga vindkraftverk framöver.
            Det drabbar elkonsumenterna, och det drabbar också tillgången
            på förnybar energi.
          </note>
          <note>
            Nu har vi, precis som Maud Olofsson sade i sitt svar, fått ett
            besked, nämligen om tre redan byggda vindkraftverk i Grästorp
            och Lidköping, i min valkrets. Där gick länsstyrelsen inte på
            försvarets linje, utan länsstyrelsen sade att dessa redan byggda
            vindkraftverk får stå kvar. Det är vackert så. Det var väldigt
            bra, för det hade blivit förödande om redan byggda vindkraftverk
            skulle rivas.
          </note>
          <note>
            Men det är ändå en stor osäkerhet för framtiden för hela den
            planering som sker, och det är en osäkerhet för alla de investerare
            som nu ska försöka få i gång större vindkraftsanläggningar och
            se till att vi får en hållbar energiproduktion av just förnybar
            energi.
          </note>
          <note>
            Det behövs mer svar från Olofsson, och det behövs också den samsyn
            som Johan Andersson frågade efter.
          </note>
          <note type="speaker">
            Anf. 14 KRISTER ÖRNFJÄDER (S):
          </note>
          <note>
            Fru talman! Vi vet alla att Sverige och andra länder inom EU
            har signerat ett miljömålsavtal till 2020. Vi har tack vare vår
            nuvarande energimix, med en stor del vattenkraft, tagit på oss
            det i förhållande till andra länder höga målet på 49 procent fossilfritt
            till år 2020.
          </note>
          <note>
            Energimyndigheten har visat hur vi kan nå målet. De vill att
            det byggs en ansenlig mängd nya elproduktionsenheter, bland annat
            i form av vindkraftverk, som utnyttjar den oändliga och kostnadsfria
            vinden som kraftkälla.
          </note>
          <note>
            De har även räknat fram att minst en tredjedel av vindkraftverken
            behöver byggas i havet. Flera aktörer anser att minst hälften
            behöver byggas i havet. Läget hösten 2010 är att vi nu producerar
            totalt ca 3 terawatttimmar vindkraftsel på årsbasis, varav klart
            över 90 procent i landbaserade vindkraftverk.
          </note>
          <note>
            Utsikten att hålla en hög byggtakt på land i flera år framöver
            ser inte ljus ut. Etableringar på land är ofta små, normalt på
            trefem verk, och motståndet från närboende växer. Det leder till
            att allt fler kommuner använder sin nya vetorätt och avslår bygglovsansökningar.
            Antalet platser för att bygga på är begränsat, och det tar tid.
          </note>
          <note>
            För att komma framåt och ha en chans att nå 2020-målet måste
            vi få bättre fart på byggandet på land men även komma i gång med
            havsbaserade parker. En vindkraftspark i havet omfattar ofta från
            50 verk upp till flera hundra på ett och samma ställe. Tack vare
            jämna och starka vindar är elproduktionen i havet mycket effektiv.
          </note>
          <note>
            Vad händer då i svenska vatten? Ja, planering för flera havsprojekt
            pågår, men inget byggs. Ett sådant exempel kunde vi läsa om i
            dagens Sydsvenskan, där man pratar om vindkraftsprojekt i Blekinge.
            Upp till 700 vindkraftverk för ca 50 miljarder kronor planeras
            där.
          </note>
          <note>
            Som verkligheten ser ut: Statens eget bolag Vattenfall äger havsprojekt
            med färdiga tillstånd, men Vattenfall börjar inte bygga utan lägger
            projekten på is. Orsaken är att Vattenfall och andra väljer att
            i stället bygga i andra länder. Anledningen är att kostnaderna
            för att ha vindkraftverk i havet är högre än på land. I många
            andra länder har man redan skapat de incitament som krävs för
            att bankerna ska låna ut pengar till investeringen.
          </note>
          <note>
            I Sverige fanns det ett extra stöd till havsbaserad vindkraft,
            men vid årsskiftet 2009/10 togs det bort. Ett nytt system skulle
            införas, men det har ännu inte kommit något.
          </note>
          <note>
            Min fråga till närings- och energiministern var därför: Hur och
            när avser närings- och energiministern att agera för att få fart
            på byggandet av vindkraft i svenska vatten?
          </note>
          <note>
            Svaret som jag har fått är att man ska använda de instrument
            som finns nu. Den historia som vi har fram till dagens datum tycker
            jag visar att det inte kommer att räcka.
          </note>
          <note>
            När jag hörde ministern i morse på radio sade ministern själv
            med hänvisning till kärnkraftsdiskussionen och att det fanns verk
            som var avställda att vi kunde glädja oss åt utvecklingen inom
            just vindkraften, att det var ett tredje ben att stå på. Men vi
            behöver ett stadigare tredje ben. Hur vill då energiministern
            att det ska kunna utvecklas?
          </note>
          <note type="speaker">
            Anf. 15 PETER JEPPSSON (S):
          </note>
          <note>
            Fru talman! Tack för svaret, näringsministern! Som näringsministern
            mycket riktigt sade i sitt svar har jag ställt en interpellation
            angående Försvarsmakten och vindkraften. För att förstå debattens
            gång här i dag vill jag läsa upp delar av min interpellation som
            inledning.
          </note>
          <note>
            Den svenska Försvarsmakten försöker ännu en gång utnyttja de
            omfattande befogenheter som tilldelades dem under det kalla krigets
            dagar, för flera decennier sedan. Detta gör de denna gång genom
            att hävda behovet av stora stoppområden runt flera flygplatser.
          </note>
          <note>
            Det första argumentet som användes var vindkraftvingens möjliga
            påverkan på JAS radarsystem, ett problem som enligt leverantören
            Saab Aircraft går att lösa utan tekniska svårigheter. Då fyllde
            försvaret på skyddsbehovet med nya generella krav på flygsäkerhet.
          </note>
          <note>
            Resultatet är att myndigheter såsom kommuner, länsstyrelser med
            flera inte vågar ta något beslut emot försvaret och ifrågasätta
            deras ofta enkla svar: Nej, vi kan inte godkänna
          </note>
          <note>
            Just i dagarna är Försvarsmakten i sig själv mycket kreativ och
            bryter upp tidigare medgivna tillstånd. De vill att ett antal
            befintliga vindkraftverk, varav vissa är flera år gamla, som finns
            inom de nya stoppområdena ska rivas, pågående byggen stoppas och
            ostartade byggen blir även de stoppade. Får de igenom detta så
            sjunker nuvarande elproduktion från vinden med över 25 procent
            och mycket av den pågående och planerade byggnationen de kommande
            åren uteblir. Någon kreativ dialog mellan parter finns inte utan
            försvaret säger bara att de har bestämt att så här får det bli.
          </note>
          <note>
            Energiproduktion inom landet utan behov av importerad råvara
            är en mycket viktig del av landets totalförsvar och är ett riksintresse.
          </note>
          <note>
            I dag tillåts Försvarsmakten helt nonchalera att deras verksamhet
            endast är en del av Sveriges totalförsvar. Detta medför orimligt
            stora negativa konsekvenser för andra delar av totalförsvaret.
            För något år sedan uttalade Försvarsmakten att klimatförändringar
            är ett av de största hoten vi har att bemästra.
          </note>
          <note>
            Därför frågade jag närings- och energiministern: Vilka åtgärder
            avser närings- och energiministern att vidta för att få till en
            begränsning i Försvarsmaktens möjligheter att stoppa projekt som
            är av riksintresse avseende byggande av förnybar energiproduktion?
          </note>
          <note>
            Fru talman! Med tanke på dagens interpellationsdebatt är det
            med tillfredsställelse jag kan konstatera att Försvarsmakten i
            ett meddelande på sin hemsida av alla ställen fredagen den 3 december
            tillkännagav att sannolikheten för nya överklaganden är låg. I
            och med detta är det min förhoppning att Försvarsmakten tagit
            till sig det faktum att varje rättsinstans hittills har avvisat
            eller avslagit Försvarsmaktens överklaganden.
          </note>
          <note>
            Försvarsmakten har ändå, enligt egen uppgift som kommit här,
            överklagat cirka hundra bygglov inom de aktuella stoppområdena.
            Förtroendet för Försvarsmaktens agerande skulle stärkas om man
            även återkallade gjorda överklaganden i stället för att binda
            upp ytterligare samhällsresurser i de här rättsprocesserna.
          </note>
          <note>
            Försvarsmaktens remissinstansroll i tillståndsprocessen väger
            mycket tungt när det gäller att få bygglov och miljötillstånd.
            Ett remissvar kan i praktiken egentligen inte bestridas trots
            korrekt hantering när det gäller beslut från kommunen med mera.
          </note>
          <note>
            Fru talman! Min fråga till ministern kvarstår: Kan man agera
            på det här sättet utan att egentligen ge några konkreta svar?
          </note>
          <note>
            Anf. 16 HELENE PETERSSON i Stockaryd (S):
          </note>
          <note>
            Fru talman! Jag anmälde mig till den här interpellationsdebatten
            eftersom den är mycket viktig. Konflikten mellan vindkraftsutbyggnaden
            och försvaret är en konflikt som vi definitivt inte vill ha.
          </note>
          <note>
            Jag kommer från Jönköpings län. Vi värnar väldigt mycket om Eksjö
            garnison där och om dess övningsflygfält Hagshultsbasen. Men när
            man ser de dokument som vi fått nu när Försvarsmakten lägger ut
            sina områden, inte bara de 40 kilometerna runt Hagshultsbasen
            utan också inflygningssträckor i både söder och norr, och jämför
            med de vindkraftsetableringar som är på gång ser man att det är
            väldigt många vindkraftverk i Jönköpings län som kanske inte blir
            av. Hela länet har väldigt goda vindförhållanden, framför allt
            kring Vättern men också på höglandet. Det är väl framför allt
            höglandet som finns i riskzonen.
          </note>
          <note>
            För närvarande har länsstyrelsen 40 vindkraftverk bara i Nässjö
            kommun och 14 vindkraftverk nere i södra delen, i Värnamo kommun
            alltså 54 vindkraftverk inom inflygningszonen vid Hagshultsbasen.
          </note>
          <note>
            Näringsministern säger här att hon inte kan ge några andra besked
            utan att man överlämnar detta till prövningsmyndigheterna, till
            kommunen eller länsstyrelsen. Men frågan är hur man tolkar miljöbalken.
            De signaler jag fått från länet är att man helt enkelt gör tolkningen
            att Försvarsmaktens riksintresse är starkare än intresset för
            utbyggnaden av vindkraftverk. Nu har man minskat på 40-kilometersradien
            runt flygplatsen, men fortfarande finns problemet i ytterkanterna.
          </note>
          <note>
            I Nässjö kommun är ytterligare ett trettiotal vindkraftsetableringar
            på gång. Sett utifrån 70, 80 eller 90 vindkraftverk i hela länet
            handlar det kanske om 150200 vindkraftsmöjligheter rör det sig
            om ganska många terawattimmar.
          </note>
          <note>
            I somras hade jag en debatt med miljöminister Andreas Carlgren
            framför allt baserad på kärnkraftsdebatten då. Vad miljöministern
            säger är att regeringen väldigt mycket värnar och har jobbat mycket
            för utvecklingen av vindkraft. Jag vill därför fråga näringsministern
            om det sker en samsyn, om ni har diskuterat detta på Näringsdepartementet
            och om det förs samtal mellan Försvarsdepartementet och Näringsdepartementet
            om de här frågorna.
          </note>
          <note>
            Jag tror inte att det här ska behöva vara ett problem, men det
            känns inte riktigt rätt att helt och hållet överlämna denna fråga
            till prövningsmyndigheterna, till kommunen eller länsstyrelsen.
            Jag tror att man där kan råka i en stor konflikt. I vårt län värnar
            man vindkraften. Vi ser den som en stor möjlighet till utbyggnad.
            Samtidigt vill vi definitivt att Eksjö garnison med dess övningsmöjligheter
            ska finnas kvar.
          </note>
          <note>
            Det här är en konflikt som det kanske inte är lätt för länsstyrelser
            att avgöra. Jag menar att här krävs att man tar ställning och
            också tittar på frågan på regeringsnivå.
          </note>
          <note type="speaker">
            Anf. 17 OLA JOHANSSON (C):
          </note>
          <note>
            Fru talman! Tills alldeles nyligen var jag kommunalråd i Kungsbacka
            kommun i Halland. Förutom att jag är riksdagsledamot är jag förtroendevald
            i Sveriges Kommuner och Landsting.
          </note>
          <note>
            Centerpartiet har varit drivande i arbetet med att förenkla prövningsprocessen
            för vindkraft och för att det prövas enligt miljöbalken, inte
            enligt plan- och bygglagen. Vi såg nämligen hur överklagande efter
            överklagande fördröjde varje tänkbar investering i ny vindkraft.
            Bakom överklagandena fanns inte alltid sakliga skäl, utan de syftade
            enbart till att fördröja processen. Många angelägna inom branschen
            som ville komma i gång med sina investeringar uppvaktade Sveriges
            Kommuner och Landsting om detta.
          </note>
          <note>
            Jag kan berätta att det inte är försvaret som i min kommun innebär
            det största motståndet, utan vi har ett rymdobservatorium, en
            radioastronomisk forskningsanläggning, som överklagar snart sagt
            vartenda vindkraftverk som byggs inom kommunens gränser utifrån
            gamla regler.
          </note>
          <note>
            Förenklingen i prövningsprocessen kan väl ingen här vara emot,
            för det är väl ändå en bra sak vi åstadkom när vi tog bort prövningen
            enligt plan- och bygglagen. Men här i kammaren finns det några
            som ifrågasätter den kommunala självstyrelsen.
          </note>
          <note>
            Framför allt Kent Pettersson gör det i sin interpellation. Kent
            Pettersson ifrågasätter de kommunalt folkvaldas rätt att fatta
            beslut om markanvändningen inom den egna kommunen och att väga
            den mot olika intressen mot bakgrund av den egna planeringen när
            det gäller markanvändning, bebyggelse, skyddande av kulturmiljöer,
            avstånd till bostäder etcetera. Detta finns stadfäst i olika typer
            av planeringsdokument, exempelvis i den kommunala översiktsplanen
            som är utarbetad enligt konstens alla regler, enligt plan- och
            bygglagen, och som det dessutom på olika sätt samråtts om med
            befolkningen.
          </note>
          <note>
            Denna plan har kommunen också att ta ställning till. Även om
            detta med prövning enligt plan- och bygglagen nu är borttaget
            fråntas kommunerna inte sin skyldighet att själva utarbeta översiktsplaner
            inom andra områden men naturligtvis också inom det här aktuella
            området för att komma fram till vilka områden som är lämpliga
            eller mindre lämpliga för prövning av vindkraft. Kommunerna har
            erhållit ekonomiskt stöd för att göra den typen av planer.
          </note>
          <note>
            Tills motsatsen bevisats vill jag hävda kommunens rätt att fatta
            dessa beslut. Kanske fattar kommuner inte alltid de allra klokaste
            besluten. Men i den kommunala självstyrelsens namn ligger också
            rätten att fatta beslut som inte alltid är så kloka. Sedan får
            man ompröva och fatta bättre beslut senare.
          </note>
          <note>
            Framför allt gäller det för kommunerna att följa de planer som
            de själva utarbetat när det gäller utbyggnaden av vindkraft. Jag
            förutsätter att de svenska kommuner som utarbetar de här planerna
            också följer upp planerna i beslut när man prövar och ger tillstånd
            till vindkraftsetablering.
          </note>
          <note>
            Vi måste lita på kommunerna som ett redskap när vi vill nå de
            nationella målen i energipolitiken. Kommunerna är väldigt viktiga
            när det gäller att förankra projekten i de bygder där människor
            berörs av vindkraftsutbyggnaden.
          </note>
          <note>
            Centerpartiet tycker att det lokala engagemanget för vindkraft
            är väldigt viktigt. Därför är det olyckligt att en uttagsskatt
            måste tas ut. Således handlar det nu om att hitta modeller för
            att neutralisera uttagsskattens effekter. Men det är en annan
            typ av fråga, anser jag. Centerpartiet har ett förslag. Det behövs
            inga utredningar.
          </note>
          <note>
            Fru talman! Någon blöt filt ligger inte över vindkraftsutbyggnaden
            i Sverige, i alla fall inte generellt sett. Dock finns det en
            del beklagliga undantag. Vi har producerat 512 megawatt. Det är
            en ökning med 49 procent under åren 20082009. Rekordet en produktion
            av 3 terawatttimmar har nåtts. Vindkraften är en del av den omställning
            som vi vill se med ett tredje ben i energipolitiken. Det ger möjligheter
            till arbete. Detta tror jag övertygar de svenska kommunerna.
          </note>
          <note type="speaker">
            Anf. 18 Närings- och energiminister MAUD OLOFSSON (C):
          </note>
          <note>
            Fru talman! Låt mig först säga att det är EU:s överenskommelse
            om 2020-målen som ligger till grund för det vi nu gör. Sverige
            var väldigt pådrivande för att åstadkomma just detta. Vi tog också
            på oss uppdraget att bygga 50 procent förnybart fram till 2020,
            och regeringen var mycket aktiv i detta arbete. Vad har då hänt?
            Det tog 20 år att bygga 1 terawatttimme vindkraft. Det tog fyra
            år att bygga två ytterligare. Jag tycker att man ska komma ihåg,
            också de som nu interpellerar, vilken majoritet som styrde tidigare.
          </note>
          <note>
            Vi hävdar naturligtvis att vi behöver ett tredje ben i vår elförsörjning,
            och det tycker jag också är viktigt att säga med tanke på den
            situation som är i dag när vi har problem med kärnkraft och vattenreservoarer.
            Det är klart att vi behöver mer vindkraft. Vi behöver mer bioenergi
            i vårt elförsörjningssystem. Det är därför vi har varit så aktiva
            med att förändra regelverken och förbättra detta för att snabba
            på det. Det har också gett resultat.
          </note>
          <note>
            Vi har, vilket har sagts här, förenklat plan- och bygglagen och
            förenklat möjligheterna för koncession. Vi har förenklat anslutningsavgifterna.
            Vi har höjt elcertifikatsnivån. Vi har höjt planeringsramen. Vi
            bygger ut elnätet. Det är massor av åtgärder vi genomför för att
            just påskynda vindkraftsutbyggnaden, och det tycker jag också
            är viktigt att se.
          </note>
          <note>
            Sedan kan jag också bli bekymrad över det agerande som Försvarsmakten
            visar i detta. Vi ska dock komma ihåg att vi har självständiga
            myndigheter som agerar utifrån olika intressen. Vi har Naturvårdsverket,
            som bevakar biologisk mångfald. Vi har försvaret, som bevakar
            sitt. Att vi har olika riksintressen som diskuterar med varandra
            är alltså ingenting nytt.
          </note>
          <note>
            Om vi tittar på en del av vindkraftsparkerna ser vi att vi har
            en diskussion med till exempel rennäringen, som också måste få
            finnas i anslutning till vindkraftsparker. Vi har mineraltillgångar
            som naturligtvis också har ett särskilt intresse vi försöker att
            väga samman. Det är detta som är svårigheten. Låt oss erkänna
            det. Det finns olika intressen som bevakar olika saker.
          </note>
          <note>
            Det vi måste lära oss är att samsas och försöka hitta en samsyn.
            Det är därför jag tycker att det inte finns någon anledning att
            dra upp konfliktnivån, utan det finns anledning att föra en dialog
            kring detta så att vi kan bevaka de olika riksintressena.
          </note>
          <note>
            Med anledning av det försvaret har gjort har vi gett ett uppdrag
            till Totalförsvarets forskningsinstitut att se över hur det ser
            ut i andra länder. Jag tror nämligen att vi behöver ha det. De
            har fått detta uppdrag för att se hur man har gjort i Danmark,
            i Spanien och i andra länder som bygger ut vindkraft. Dessa länder
            måste nämligen också ha flygmaskiner som åker runt. Denna jämförelse
            kommer man att få göra så att vi också kan se Sverige ur ett annat
            perspektiv.
          </note>
          <note>
            Sedan tycker jag när det gäller den havsbaserade vindkraften,
            som också var uppe till diskussion här, att det är viktigt att
            säga att vi har utformat ett certifikatsystem som är teknikneutralt.
            Vi väljer inte vad det är som ska byggas ut, utan vi har ett certifikatsystem
            där man bygger ut den mest kostnadseffektiva förnybara energikällan.
            Det visar sig vara mer markbaserat än havsbaserat.
          </note>
          <note>
            Ja, andra länder har feed-in-system, men det är ett mycket mer
            kostsamt sätt att bygga ut. Socialdemokraterna och Vänsterpartiet
            är väl de två partier som har stått upp för elcertifikatssystemet,
            och jag antar att ni tänker fortsätta göra det. Jag har i alla
            fall inte hört någonting annat.
          </note>
          <note>
            Det vi gör är ändå att ha en dialog med andra länder för att
            se om vi kan hitta gemensamma projekt, och så sent som i förrgår
            tecknades ett avtal mellan ett antal länder Sverige är ett för
            att se om vi kan hitta vindkraftsparker till havs där vi gemensamt
            kan investera. Jag kan återkomma till detta senare.
          </note>
          <note type="speaker">
            Anf. 19 JOHAN ANDERSSON (S):
          </note>
          <note>
            Fru talman! Tack, näringsministern! Jag vet inte om jag blev
            så mycket klokare av det svar som gavs.
          </note>
          <note>
            Jag är mycket väl medveten om att det är olika intressen som
            naturligtvis ska vägas samman när det gäller uppfattningar om
            vindkraft, utbyggnad av detta och även befintliga verk, men samtidigt
            måste det ändå vara på det sättet att näringsministern har en
            egen uppfattning när det gäller synen på vindkraft. Hon har ändå
            ett ansvar för näringslivsutvecklingen i landet i stort, och där
            är vindkraftverk och vindkraftsetableringar väl i allra högsta
            grad en del. Jag noterar att detta inte besvarades över huvud
            taget. Jag hade kanske inte förväntat mig det heller.
          </note>
          <note>
            Jag tycker att det är gott nog att man har gett Totalförsvarets
            forskningsinstitut uppdraget att titta på hur det ser ut i våra
            grannländer. Det gäller inte bara de nordiska länderna utan även
            andra länder. Det som har funnits i medierna kring detta är att
            det skiljer sig väldigt mycket åt när det gäller synen och att
            Sverige har ett snävare synsätt än vad andra har. Det blir alltså
            spännande att se vad utvecklingen kommer att bli.
          </note>
          <note>
            Jag hoppas utifrån denna debatt återigen att näringsministern
            har tagit till sig den oro som finns ute i landet. Vi företräder
            stora delar av framför allt södra Sverige här i dag, och det är
            en väldigt stor oro både från dem som vill etablera sina verk
            och dem som har etablerat sina verk inte minst utifrån ett nationellt
            perspektiv. Har nu riksdagen tagit ett beslut är det viktigt att
            vi ser till att det verkställs och försöker undanröja de eventuella
            hinder som finns.
          </note>
          <note>
            Jag hoppas som sagt var att näringsministern för denna debatt
            vidare till regeringen och verkligen tar till sig den oro och
            det engagemang som finns i frågan.
          </note>
          <note type="speaker">
            Anf. 20 KENT PERSSON (V):
          </note>
          <note>
            Fru talman! Jag noterar att näringsministern är bekymrad över
            Försvarsmaktens agerande, och det finns egentligen all anledning
            att vara det. Det har näringsministern också uttalat i TT tidigare.
            Jag tycker det är ytterst bekymmersamt, folk som har investerat
            i det här och har levt med utbyggnaden i tio års tid, sade Olofsson
            till Ekot och menade att försvarets agerande är märkligt. Jag
            delar denna uppfattning.
          </note>
          <note>
            Sedan blir jag dock lite förvånad när man senare intervjuar Försvarsmakten
            och deras sektionschef Carl-Johan Edström som säger så här: Under
            arbetet har vi Regeringskansliet med på detta arbete. Det innebär
            att man från Försvarsmakten faktiskt har fört en dialog med Regeringskansliet.
            Frågan är om den ena handen vet vad den andra har gjort och vilken
            typ av dialog det har varit eftersom vi har fått effekten att
            man går ut och omprövar redan befintliga, byggda verk inom stoppområden.
            Det är det som är det allvarliga. Det allvarliga är inte att Försvarsmakten
            agerar som remissinstans; det ska de givetvis göra.
          </note>
          <note>
            Ola Johansson! Kommunala självstyret: Ja, som gammal kommunalman,
            kommunalråd under tolv års tid och ledamot i Sveriges Kommuner
            och Landsting har jag stridit för det kommunala självstyret. Här
            agerar dock kommunerna precis tvärtemot vad regeringens intentioner
            är. Man struntar i att över huvud taget besvara frågan från vindkraftsprojektörer
            om tillstånd att etablera vindkraft. Det är det som är det allvarliga.
            Man skjuter hela regeringens program för vindkraftsutbyggnaden
            i sank med detta.
          </note>
          <note>
            Jag noterar också att Andreas Carlgren var väldigt bekymrad i
            våras när han fick se detta upprepas gång efter gång. När Svensk
            Vindenergi går ut och efterhör hos vindkraftsprojektörer säger
            76 procent av dem att detta försvårar utbyggnad av vindkraften
            i kommunerna. Det är klart att det är allvarligt att det blir
            på detta sätt. Det är det vi måste diskutera: Hur kan vi, alldeles
            som regeringen skriver, få en bättre tillståndsprocess?
          </note>
          <note>
            Sedan tycker jag att det rimmar väldigt illa att införa kommunalt
            veto när det gäller uppförandet av vindkraft men när det gäller
            fossilgas inte ha ett ord om det. Det är ju det vi ska ha bort
            ur det svenska energisystemet. Det vetot finns inte, utan det
            är kommunala veton enbart när det gäller vindkraft den förnybara,
            som är så viktig för att vi ska nå målen.
          </note>
          <note>
            Avslutningsvis vill jag ta upp uttagsbeskattningen. Jag ser fram
            emot diskussioner och debatt i kammaren om uttagsbeskattningen
            framöver, eftersom det finns en centermotion nu av bland annat
            Annie Johansson om just uttagsbeskattningen. Det finns också ett
            förslag från Centerpartiet som jag tycker är intressant att diskutera.
            Det är möjligt att det i kammaren kan finnas en majoritet för
            den motionen.
          </note>
          <note>
            Är Centerpartiet och Ola Johansson beredda att stödja Annie Johanssons
            motion när den kommer upp och behandlas här i kammaren framöver?
          </note>
          <note type="speaker">
            Anf. 21 MONICA GREEN (S):
          </note>
          <note>
            Fru talman! Jag vill återigen kommentera problemet med att man
            bankar ihop interpellationer som inte riktigt hör samman. Då får
            Maud Olofsson svårt att hinna svara på alla våra frågor, och det
            tycker jag är ett problem. Vindkraft är så viktigt att det går
            att dela upp det på fler interpellationer, och vi är åtminstone
            tre personer som debatterar just om försvaret, så det hade man
            kunnat ta i en särskild debatt.
          </note>
          <note>
            Vi behöver alltså förnybar energi, vi behöver bioenergi, och
            vi behöver icke-fossil energi för framtiden och för våra barn.
            Det är vi överens om, åtminstone Centerpartiet, Maud Olofsson
            och vi rödgröna.
          </note>
          <note>
            Men jag blir orolig eftersom jag, som jag sade i mitt förra inlägg,
            hittills har märkt att det är Moderaterna som bestämmer i regeringen
            och det är Moderaterna som står för Försvarsdepartementet. Jag
            blir alltså orolig för att de som vanligt kommer att köra över
            de små partierna i den borgerliga regeringen.
          </note>
          <note>
            Det behövs en samsyn, och därför behöver Maud Olofsson klargöra
            vad det är hon gör upp med Sten Tolgfors, och tvärtom: Vad säger
            Sten Tolgfors till Maud Olofsson? Går det till exempel att kräva
            att nya plan som beställs av försvaret ska klara att köra nära
            vindkraftverk? Det är ett ganska litet krav, tycker jag, för jag
            förutsätter att de här planen också ska kunna köras utomlands.
            Detta behöver vi också få ett klargörande av. Jag tror att det
            vore bra för försvaret om de kunde gå ut och berätta hur säkra
            och bra JAS-planen är.
          </note>
          <note>
            De intressekonflikter vi ser mellan Försvarsdepartementet och
            Näringsdepartementet måste tydliggöras. Man måste helt enkelt
            få fram en nationell plan för hur vi ska se på utbyggnaden av
            den förnybara energin och i det här fallet vindkraftverken. Tidigare
            har vi talat om ett dokument på nationell nivå för vindkraftens
            utbyggnad i bra vindläge. Där blir det problem, eftersom försvaret
            stoppar vindkraftverk som ligger i bra vindlägen.
          </note>
          <note>
            Maud Olofsson har fortfarande inte kommenterat konsumenterna
            och deras krav på tillgång till energi till någorlunda bra priser
            så att man klarar en kall vinter som den här. Konsumenterna måste
            kunna kräva en bra utbyggnad av vindkraftverken i framtiden.
          </note>
          <note>
            I förra veckan fick vi glädjande nog veta att länsstyrelsen klarar
            av att säga nej till försvaret och att det inte ska rivas några
            befintliga vindkraftverk. Om det nu är så är det bra, men det
            kvarstår fortfarande frågor om den fortsatta planeringen. De investerare
            som ska göra stora investeringar för Sveriges framtid behöver
            få veta hur det kommer att gå med den fortsatta utbyggnaden av
            vindkraftverk framöver, och det har jag inte fått svar på från
            Maud Olofsson här i dag. Det vill jag ha innan vi slutar.
          </note>
          <note type="speaker">
            Anf. 22 KRISTER ÖRNFJÄDER (S):
          </note>
          <note>
            Fru talman! Jag ska ta tillfället i akt och kommentera en kommentar
            från Maud Olofsson när hon säger att det tog 20 år att uppnå den
            första terawattimmen när det gäller vindkraft och 4 år att uppnå
            den andra. Det är egentligen inte speciellt konstigt. Det är vad
            vi brukar kalla utveckling. I det här fallet beror det till stor
            del på teknikutveckling. Jag hoppas att den kommer att fortsätta,
            för vi kommer att behöva en väldigt kraftig teknikutveckling när
            det gäller exempelvis byggnation och att uppnå tillräcklig kvalitet
            på just vindkraften framöver.
          </note>
          <note>
            Jag försökte i mitt första inlägg peka på att vi har ett problem
            när vi sätter upp mål för vindkraft. Jag använde exempel på hur
            mycket svårare det har blivit att få utbyggnad till lands att
            bli verklighet. Energimyndigheten har själv sagt att man behöver
            ha minst en tredjedel av den här kraften byggd till havs, och
            det finns aktörer som säger att det kan vara ända upp till hälften.
          </note>
          <note>
            Om vi ska nå målet måste vi alltså komma loss. Vi har själva
            varit med och understrukit behovet av elcertifikatssystemet, men
            just nu verkar det inte som om det är lösningen för att det ska
            bli mer byggt ute till havs, åtminstone inte i Sverige.
          </note>
          <note>
            Vad jag är ute efter är att regeringen ska säga det som man själv
            förutskickade när man ändrade på systemet vid årsskiftet 2009/10.
            Då sade man att man skulle återkomma med andra förutsättningar
            som skulle kunna göra det möjligt med byggnation till havs.
          </note>
          <note>
            Nu har det gått elva månader, och jag har inte sett något. Jag
            tycker inte att det i ett sådant läge är för mycket begärt att
            ställa frågan till regeringen: Hur kan vi skapa bättre förutsättningar
            för mer havsbaserad vindkraft?
          </note>
          <note>
            Jag följer upp med ytterligare en fråga: När tänker regeringen
            återkomma med ett sådant förslag? Det är alltså inte grundat på
            att jag för närvarande befinner mig i någon form av opposition.
            Jag tycker att vi är ganska överens om målet, och målet är mer
            vindkraft. Jag är bara intresserad av att få reda på hur vi når
            det målet tillsammans. Är det så att regeringen kommer med förslag
            och jag tycker att det är bra förslag så kommer jag naturligtvis
            att stödja dem.
          </note>
          <note>
            Jag nöjer mig med det så länge, fru talman.
          </note>
          <note type="speaker">
            Anf. 23 PETER JEPPSSON (S):
          </note>
          <note>
            Fru talman! Jag tycker att det är en positiv debatt vi har här
            i dag. Vi är ju positiva till något som många människor är negativa
            till, nämligen vindkraft.
          </note>
          <note>
            Jag tycker också att det är bra att näringsministern tar initiativ
            till att jämföra med andra länder, för då kanske vi kan få en
            del svar som vi kan ha nytta av framöver.
          </note>
          <note>
            Jag har också den största respekt för Försvarsmaktens behov och
            att de måste uppfylla sina uppgifter. Men Försvarsmaktens agerande
            sedan i juni inte bara omkullkastar en stor del av den samhällsplanering
            som ligger till grund för energi- och miljöpolitiken utan hotar
            även Sveriges möjlighet till tusentals gröna jobb.
          </note>
          <note>
            Varje beviljat bygglov eller miljötillstånd har föregåtts av
            ett remissyttrande från Försvarsmakten. Det har gjorts. Yttrandena
            har inhämtats helt i enlighet med de anvisningar som Försvarsmakten
            lämnat vid var tid.
          </note>
          <note>
            Jag har ett exempel på hur det kan gå till. Det är i Ronneby
            kommun, och det omfattar 22 vindkraftverk.
          </note>
          <note>
            Den 25 januari lämnar Försvarsmakten ett yttrande till Länsstyrelsen
            i Blekinge län med texten: Försvarsmakten har inget att erinra
            mot uppförande av vindkraftverk med nedanstående positioner.
          </note>
          <note>
            Det var yttrande ett.
          </note>
          <note>
            I början av juni, innan länsstyrelsen ens har hunnit fatta beslut,
            inkommer ett nytt, reviderat yttrande från Försvarets materielverk,
            alltså FMV, via Högkvarteret. Det har gått samma väg. Där säger
            sig FMV inte kunna acceptera 3 av de 22 verken.
          </note>
          <note>
            Den 10 juni får länsstyrelsen ett nytt yttrande från Försvarsmakten
            som nu motsätter sig hela parken.
          </note>
          <note>
            Här kan vi tala om skiftande spelregler för samma område, minst
            sagt.
          </note>
          <note>
            Fru talman! Det är min bestämda uppfattning att Försvarsmaktens
            yttersta uppgift är att försvara vår demokrati, inte att bestämma
            vår energi- och näringspolitik genom att ensidigt göra anspråk
            på att bestämma vilken verksamhet som får bedrivas på mer än 10
            procent av Sveriges yta, och dessutom bestämma på olika sätt i
            varje enskilt ärende.
          </note>
          <note>
            Fru talman! I dag produceras en fjärdedel av all Sveriges vindkraftsel
            inom stoppområdena. Försvarsmaktens agerande har skapat stor osäkerhet
            om möjligheterna att över huvud taget uppnå planeringsramen och
            målen inom elcertifikatsystemet.
          </note>
          <note>
            Det finns knappast någon bransch där investerare och kreditgivare
            skulle acceptera att planera för investeringar för miljarder och
            samtidigt riskera att en myndighet med passare tillåts att ändra
            förutsättningarna från en dag till en annan och dessutom retroaktivt,
            vilket är anmärkningsvärt i sig.
          </note>
          <note>
            Stoppområdena omfattar bland annat en stor del av södra Sveriges
            slättlandskap, där vindförhållandena är goda och etableringskostnaderna
            låga. Om samma mängd el ska produceras under sämre förutsättningar
            kommer det att leda till högre priser för konsumenterna.
          </note>
          <note>
            Fru talman! Det har talats om blöta filtar. Jag kan garantera
            att över Blekinge ligger det i princip en filt över hela länet,
            med tanke på att vi är ett relativt litet län och vi har försvarsverksamhet,
            men det är vår verklighet. Det finns projekt som är planerade
            som faktiskt riskerar att helt gå om intet om man får hålla på
            på det här sättet.
          </note>
          <note>
            Anf. 24 HELENE PETERSSON i Stockaryd (S):
          </note>
          <note>
            Fru talman! Näringsministern räknar upp en massa åtgärder som
            regeringen har vidtagit, och jag tror inte att vi är oense om
            att det är saker som driver frågan framåt. Men problemet kvarstår
            ändå när man läser Försvarsmaktens dokument. Försvarsmakten har
            angett ett område för varje flygplats som behöver vara helt fritt
            från vindkraftverk, och man säger att miljöbalkens regler ger
            ett stärkt skydd för totalförsvarets intresse vid prövning av
            vindkraftsetablering.
          </note>
          <note>
            Ja, länsstyrelsen är en självständig myndighet och beslutar självständigt.
            Men frågan är hur självständigt man kan besluta i de här frågorna.
            Är det ändå inte så att Försvarsmaktens talan i ett yttrande när
            det gäller etablering av vindkraftverk väger väldigt tungt?
          </note>
          <note>
            Jag tycker att det här är en fråga som regeringen måste titta
            på ordentligt, för man har tagit till för stora områden, enligt
            vår uppfattning, i Jönköpings län. Det ska inte behövas så stora
            stoppområden, speciellt när de inte ens ligger runt flygplatserna
            utan vid in- och utflygningsområdena. Och som Peter Jeppsson säger
            är de här områdena bra för vindkraften.
          </note>
          <note>
            Länsstyrelsen har gjort en ordentlig och grundlig genomgång av
            var det går bra att ha vindkraftverk i Jönköpings län, och det
            sammanfaller med försvarets inflygningssträckor. Det här är ett
            stort problem.
          </note>
          <note>
            Jag förutsätter att näringsministern tittar mer på den här frågan
            och inte bara överlämnar den till de beslutande myndigheterna
            utan har samtal med Försvarsdepartementet om hur frågan ska lösas,
            för jag tror att vi har ett gemensamt intresse av en stor vindkraftsutbyggnad
            i Sverige.
          </note>
          <note type="speaker">
            Anf. 25 OLA JOHANSSON (C):
          </note>
          <note>
            Fru talman! Dubbelprövningen är avskaffad till många vindkraftsföretags
            och investerares glädje. Det är stora investeringar som har legat
            och ligger i startgroparna för vindkraften, och det är positivt.
            Jag håller med alla talare som säger detta.
          </note>
          <note>
            Alla kommuner borde inse det positiva i detta. Det är få energislag
            som ger så många arbetstillfällen och skatteintäkter som vindkraften
            gör inom den egna kommunens gränser. Det är få parter i den här
            frågan som har så stora möjligheter att påverka de lokala opinionerna
            och röja undan lokalt motstånd till vindkraft som kommunerna har.
            Därför tycker jag att vi ska fortsätta att ge kommunerna detta
            ansvar och denna möjlighet.
          </note>
          <note>
            Kent Pettersson, Vänsterpartiet, säger att landets kommuner hotar,
            att man skjuter i sank. Vilka är man? Jag blir alltid lite skeptisk
            när någon i generella ordalag börjar prata om man. Jag tycker
            att man ska vara mer specifik. Vilka kommuner är det? Är det en
            majoritet eller en minoritet av landets kommuner som är aktuella
            för vindkraft?
          </note>
          <note>
            Dubbelprövningen har försvårat. Som kommunal företrädare hade
            jag kanske lite svårt att inse det och svårt att överge plan-
            och bygglagen, för den säkerställer en viss prövning, ett visst
            samråd och ett ganska tungt beslut. Det är en bra process.
          </note>
          <note>
            Jag vill fortsätta att hävda det kommunala självstyret nu när
            dubbelprövningen är borta. Jag utesluter inte möjligheterna att
            se över det kommunala vetot, men först om och när det skulle visa
            sig att de nationella målen för vindkraft hotas.
          </note>
          <note type="speaker">
            Anf. 26 STAFFAN DANIELSSON (C):
          </note>
          <note>
            Fru talman! Det här är en viktig och aktuell interpellationsdebatt
            med många tänkvärda inlägg av interpellanterna det är roligt att
            kunna säga det från Socialdemokraterna och Vänsterpartiet och
            även av ministern och Ola Johansson.
          </note>
          <note>
            Peter Jeppsson sade att det kan bli så att stora delar av Blekinge
            inte blir aktuella för vindkraft. Halva Östergötland drabbas av
            försvarets döda zon, stoppzon för vindkraft. Det visar lite på
            den här frågans vidd.
          </note>
          <note>
            Det är viktigt med ett svenskt försvar som ska försvara det Sverige
            som vi har och vill bygga. Det tycker vi alla, men det ska ju
            inte förhindra att det byggs. Och försvaret ska givetvis inte
            i onödan förhindra andra riksintressen.
          </note>
          <note>
            Det är väl bra att Försvarsmakten, som näringsministern citerar,
            nu förklarat att man inte har något särskilt intresse i att vindkraftverk
            ska rivas. Det är bra, men det är väldigt trist att det ens behöver
            sägas.
          </note>
          <note>
            Jag är medveten om att näringsministern har ett starkt engagemang
            för försvaret och för den förnybara energin, och det kan ingen
            tvivla på, tror jag. Jag är också medveten om att bedömningen
            av frågan om försvarets agerande som självständig myndighet, när
            man nu plötsligt kommer ut och vill ha döda zoner på fyra mil
            runt olika militära flygfält, ligger helt inom den självständiga
            myndigheten. Och regeringen och näringsministern kan och ska inte
            gripa in i den processen. Skulle ministern göra det skulle interpellationer
            och KU-anmälningar stå som spön i backen, så ministern måste givetvis
            ha en viss tunghäfta.
          </note>
          <note>
            Dessutom ska vi ha klart för oss att om försvaret hävdar sin
            linje som den mycket starka remissinstans det är och länsstyrelsen
            avslår begäran och detta överklagas, då kommer denna överklagan
            att behandlas av regeringen som överdomstol. Det är först då som
            regeringen kommer in i frågan och får avgöra den, vilket i så
            fall blir väldigt viktigt.
          </note>
          <note>
            Det finns en hel del att säga om försvarets märkliga agerande
            i den här frågan. Fram till den 1 april i år hade det byggts 285
            vindkraftverk inom det som nu är stoppzoner. Försvaret hade sagt
            okej till allihop. Flygverksamheten pågår vid dags dato, och vad
            jag vet fullständigt ohindrat, med JAS-plan, helikoptrar och allt
            vad det är. Den 1 april gör försvaret en helomvändning och säger:
            fyra mil. Och det imponerar inte. Försvaret har en oerhört stark
            ställning i miljöbalken, och den ställningen länder också till
            ödmjukhet. Man ska vara ansvarsfull och inte göra tvära kast,
            och här gör man allt på en gång och skapar kaos i de här områdena.
          </note>
          <note>
            Det är bara 10 procent av Sveriges yta, har försvaret sagt. 10
            procent är väldigt mycket. Det är mer än hela Danmark. Det som
            är utpekat som bra vindområden är 2 procent, och många av de bra
            vindområdena ligger i det som försvaret nu vill tillgodogöra sig.
            Jag tycker att det är ett anmärkningsvärt agerande. Det är rätt
            uppenbart att det kommer att ha bäring på att nå riksdagens mål
            om den förnybara energin. Det är en konflikt mellan två riksintressen.
          </note>
          <note>
            Jag har respekt för att regeringen som vanligt måste hantera
            en konflikt mellan två riksintressen med omdöme, men skulle regeringen
            möjligen kunna ta initiativ till en dialog mellan berörda myndigheter,
            mellan riksintressena, så att man hittar en rimlig balans där
            både försvarets och den förnybara energins intressen tillgodoses?
            Min fråga är om näringsministern skulle kunna tänka sig att detta
            kunde vara ett möjligt initiativ.
          </note>
          <note type="speaker">
            Anf. 27 GUNNAR ANDRÉN (FP):
          </note>
          <note>
            Fru talman! Jag anmälde mig sent i debatten, och det beror på
            att jag inte alls avser att lägga mig i den försvarspolitiska
            aspekten utan endast vill kommentera det som Kent Persson tog
            upp om uttagsbeskattningen. Som ledamot i skatteutskottet sedan
            nio år vet jag att detta är en känd och erkänd fråga.
          </note>
          <note>
            Det är viktigt för åhörarna att komma ihåg varför vi har uttagsbeskattning.
            Den infördes redan 1928 i samband med den stora kommunalskattereformen,
            och det är i första hand en rättvisereform. Beskattningen av olika
            människor ska vara rättvis. Det gäller till exempel när man tar
            ut varor ur den egna verksamheten. Det är helt enkelt vad det
            handlar om.
          </note>
          <note>
            Det är viktigt att vi slår vakt om uttagsbeskattningen. Jag noterar
            att i den debatt som statsrådet nämnde som Anders Borg deltog
            i klargjorde inte minst vänsterpartisten Marie Engström att Vänsterpartiet
            står tydligt bakom uttagsbeskattningen.
          </note>
          <note>
            När det gäller frågan om kooperativt producerad el ska beskattas
            annorlunda än annan el har många velat skära pipor i vassen under
            valrörelsen. Det är viktigt att slå fast att det ska den inte.
            Man kan dock alltid diskutera om det ska vara av Gud givet att
            Skatteverket fastställer marknadspriset för den kooperativt producerade
            elen. Skatteutskottet öppnade för just detta i sin propositionsbehandling,
            fru talman.
          </note>
          <note>
            Centerpartiet väckte ett annat förslag som inte alls står i strid
            med dessa saker. Det var framför allt Jörgen Johansson, framliden
            ledamot i skatteutskottet, som väckte det på ett bra sätt. Det
            gäller hur man ska beräkna kostnaderna för den kooperativt producerade
            elen. Det är inte heller alldeles givet. Detta får vi ha en noggrann
            diskussion i skatteutskottet och också en dialog med regeringen
            om. Det finns även elmarknadsprisnämnd och så vidare.
          </note>
          <note>
            Jag ville bara lägga till detta för att det för de ärade åhörarna
            i kammaren ska vara klart att det inte är någon enkel fråga.
          </note>
          <note>
            De som vill avskaffa uttagsbeskattningen, och de är tyvärr många,
            tar på sig ett stort ansvar. Vi andra står bakom uttagsbeskattningen.
          </note>
          <note>
            Slutligen noterar jag att det inte finns någon från Miljöpartiet
            närvarande i denna debatt. Det var framför allt de som skar pipor
            i vassen och ville att man skulle särbehandla kooperativt producerad
            vindkraftsel i skattehänseende, vilket jag är emot.
          </note>
          <note type="speaker">
            Anf. 28 Närings- och energiminister MAUD OLOFSSON (C):
          </note>
          <note>
            Fru talman! Kent Persson frågade om ministern har någon egen
            uppfattning i denna fråga. Det trodde jag framgick av den lista
            med förändringar som gjorts sedan jag tillträdde. De förbättringar
            som har skett när det gäller koncession, plan- och bygglagen,
            tillståndsgivning och så vidare har i mångt och mycket resulterat
            i den fina utveckling vi ser där vi har tre terawattimmar vindkraft.
          </note>
          <note>
            Till Monica Green kan jag säga att vi har gjort detta tillsammans
            med Moderaterna. Det gick snabbare att göra det med Moderaterna
            än med Vänsterpartiet och Socialdemokraterna. Jag tror på ert
            engagemang när det gäller förnybar energi och vindkraft. Det är
            dock viktigt att peka på att om man gör förändringar och förbättringar
            har man möjlighet att skörda och se ett bra resultat.
          </note>
          <note>
            När jag säger att jag är bekymrad över det ifrågasättande och
            den konversion som har skett efter Försvarsmaktens agerande står
            jag för det. Det är ett bekymmersamt läge. Man har fått tillstånd
            och man har byggt vindkraftverk, och sedan begär Försvarsmakten
            att de ska rivas. Det är viktigt att det finns en rättssäkerhet
            i vårt land och att man kan lita på de beslut som är fattade.
          </note>
          <note>
            Vi har gjort ändringar i plan- och bygglagen angående detta,
            för det fanns en svaghet i den gamla lagstiftningen. Det är en
            viktig signal till dem som ska exploatera och bygga ut att den
            förändringen har skett.
          </note>
          <note>
            Precis som Staffan Danielsson påpekade kan jag inte lägga mig
            i en domstolsprövning. Det vet ni. Om jag gjorde det skulle ni
            direkt anmäla mig till konstitutionsutskottet, och jag skulle
            bli förhörd där.
          </note>
          <note>
            En viktig sak som ingen har tagit upp är att flygindustrin själv
            ifrågasätter en del av det försvaret säger. Flygindustrin är inte
            lika oroad som försvaret när det gäller tekniken visavi vindkraftverken.
            Det här är en diskussion som måste ske mellan försvaret och flygindustrin
            också.
          </note>
          <note>
            Varför vi har gett uppdraget att internationellt kunna jämföra
            är för att få ett bättre underlag och dialog om hur det ser ut
            på andra håll. Jag har noterat att man i andra länder kan flyga
            och ha vindkraft samtidigt, så det borde kunna gå också i Sverige
            i synnerhet med tanke på att vi har så stora avstånd och bor så
            glest som vi gör. Jag tror att vi ska kunna hitta en bra samsyn
            i det.
          </note>
          <note>
            Har vi en dialog? Ja, Staffan Danielsson, det har vi. Jag förstår
            att det är enkelt att diskutera försvarets intresse i detta, men
            det finns andra intressen. Vi har haft diskussioner om fladdermöss,
            havsörnar och rennäring. Vi har haft diskussioner om många intressen
            som ska vägas samman. Gör inte detta till något enkelt!
          </note>
          <note>
            Mitt svar på konflikterna är fortsatt dialog. Vi ska bygga ut
            förnybar energi och vindkraft, vi ska kunna ha ett försvar, vi
            ska kunna säkra biologisk mångfald och vi ska kunna ha rennäring.
            Vi måste dock hitta en samsyn lokalt där vi har dessa olika delar.
          </note>
          <note>
            Grunden för detta ligger i översiktsplaneringen och att vi diskuterar
            detta före så att vi reder ut det och inte behöver få en massa
            överklaganden. Vi måste ha en förprocess. Det är den viktiga delen,
            och i den debatten kan alla bidra till att försöka förankra utbyggnadsplanerna
            så gott det går lokalt och regionalt. Det är en viktig insats
            som vi kan göra.
          </note>
          <note>
            Det fina med elcertifikatsystemet är att det blir 25 terawattimmar.
            Det funkar på det sättet. Det kommer att byggas den mest kostnadseffektiva
            förnybara energi som vi bara kan få. Det avgör inte politikerna,
            utan certifikatsystemet stipulerar att det blir 25 terawattimmar.
            Det är finessen med certifikatsystemet.
          </note>
          <note type="speaker">
            Anf. 29 JOHAN ANDERSSON (S):
          </note>
          <note>
            Fru talman! Jag tackar näringsministern. Mycket har sagts i denna
            fråga. Jag tänkte ta upp en av de saker som näringsministern avslutade
            med, nämligen översiktsplaneringen. Det är inte lätt att göra
            en översiktsplanering när det hela tiden kommer nya förutsättningar.
            Jag tänker närmast på Försvarsmaktens retroaktiva beslut när det
            gäller våra vindkraftverk.
          </note>
          <note>
            Näringsministern har givetvis rätt i att översiktsplaneringen
            är kommunernas styrdokument när det gäller utbyggnaden av vindkraften.
            Men då bör det vara så att myndigheterna håller sig till sitt
            tidigare ställningstagande. Annars blir det självklart knepigt.
          </note>
          <note>
            Jag känner mig trygg med det näringsministern säger om dialogen
            om det nu är på det sätt hon säger, vilket jag förutsätter eftersom
            hon har sagt i talarstolen inför riksdagen och tv-publiken att
            det pågår en dialog mellan riksintressena. Vi får väl förutsätta
            att det blir något resultat av det.
          </note>
          <note>
            En dialog borde gå att genomföra utan att ministern blir anmäld
            till KU. Hon behöver nog inte känna sig hotad av det om hon öppnar
            för fortsatt dialog.
          </note>
          <note type="speaker">
            Anf. 30 KENT PERSSON (V):
          </note>
          <note>
            Fru talman! Jag heter Kent Persson, Ola Johansson. Första gången
            trodde jag att du läst fel på tavlan, men nu kanske du kommer
            ihåg det.
          </note>
          <note>
            Jag förespråkar det kommunala självstyret, men inte när det missbrukas,
            vilket det gör här. Det finns flera fall. Ministern vet säkert
            vilka kommuner som missköter sig och inte lämnar besked, vilket
            i sig också är ett besked. Det är då det kommunala vetot träder
            in och inte när man aktivt beslutar. Det är en annan fråga, och
            det kan vara okej.
          </note>
          <note>
            Visst står vi bakom uttagsbeskattningen, men det finns ett problem
            som har diskuterats i skatteutskottet. Det har diskuterats här
            i kammaren och det har motionerats om det. I Centerpartiet har
            man varit tydlig med att frågan ska lösas. Det har utarbetats
            ett förslag. Senast i våras lovade Maud Olofsson att frågan ska
            tas upp och undanröjas och att det inte skulle behöva bli en valfråga.
            Frågan är fortfarande olöst.
          </note>
          <note>
            Jag är intresserad av den motion som Centerpartiet har skrivit
            med anledning av uttagsbeskattningen och vill titta närmare på
            den. Om den kommer upp här är vi beredda att pröva den noga och
            stödja den. Det kanske finns möjlighet till majoritet i den frågan
            här i riksdagen.
          </note>
          <note>
            Avslutningsvis, näringsministern, har vi frågan om de tre terawatttimmarna
            med stöd av Moderaterna. Jag vill påminna om att energipolitiken
            fastställdes 1997 och varade till 2008. Under den tiden utarbetade
            Socialdemokraterna, Centerpartiet och Vänsterpartiet elcertifikatsystemet
            som var förutsättningen för vindkraftsutbyggnaden.
          </note>
          <note type="speaker">
            Anf. 31 MONICA GREEN (S):
          </note>
          <note>
            Fru talman! Jag instämmer med alla som har sagt att det här är
            en viktig debatt. Det märks att vi alla engagerar oss och att
            vi är oroade över försvarets agerande i den här frågan. Man lägger
            en död hand över stora delar av Blekinge och Östergötland och
            över väldigt stora delar av Skaraborg.
          </note>
          <note>
            Vindkraftverken ger gröna jobb. De tillhör framtiden. Det är
            teknikutveckling, och det är forskning och framtidstro att satsa
            på vindkraft. Försvaret ska ju försvara demokratin, men med stoppområdena
            stoppar man tillförseln av förnybar energi. Det är också ett stopp
            för säkerheten. Man hindrar alltså sin egen utveckling. Det är
            ett nödläge som vi måste ändra på.
          </note>
          <note>
            Det finns positiva tecken. Länsstyrelsen har fattat ett beslut
            i Västra Götaland som gäller ett av de överklaganden som försvaret
            har gjort. Vi får hoppas att det går i rätt riktning även med
            de andra. Det finns också andra positiva tecken. LRF i Skaraborg
            ordnade i somras ett möte i Grästorp mellan länsstyrelsen, politiker
            och verksamhetsansvariga. De var väldigt oroade över hur det skulle
            gå med deras investeringar och om de över huvud taget skulle våga
            satsa på den här framtida energikällan. Det är positivt att man
            gör det och det är positivt att Maud Olofsson vill hitta en lösning.
            Jag förutsätter att regeringen kommer överens och ser till att
            moderater och centerpartister talar med samma tunga så att vi
            får en lösning på detta och kan veta att vi har säker tillgång
            till förnybar energi och kan fortsätta att satsa på vindkraftverken.
          </note>
          <note type="speaker">
            Anf. 32 KRISTER ÖRNFJÄDER (S):
          </note>
          <note>
            Fru talman! Nu ska jag ge mig in i den militära diskussionen.
            Om Arlanda hade varit en militär flygplats hade det varit obebyggt
            ända in till Sergels torg. Det finns olika sätt att se på en sådan
            här sak beroende på om man betraktar det som ett problem eller
            en möjlighet.
          </note>
          <note>
            Min ingång i detta var det havsbaserade. Jag har fortfarande
            inte fått något svar, såvida inte energiministern menar att det
            är elcertifikatsystemen som ska tillgodose behoven av utbyggnad
            även till havs. Om det är så kan de som säger att de ska bygga
            700 vindkraftverk för ca 50 miljarder kronor utanför Blekinge
            glömma sina planer. Det är så jag uppfattar energiministerns svar
            om det är svaret.
          </note>
          <note>
            Vi sade redan tidigare att vi är för detta, men vi tror inte
            att det kommer att räcka. Det har visat sig att de landbaserade
            satsningarna stöter på svårigheter. Det är svårigheter som jag
            tror att vi till stor del kommer att slippa när det gäller havsbaserad
            vindkraft. Däremot har vi ett ekonomiskt problem. Det är nämligen
            dyrare till havs. Men det kanske är lättare så att det i slutänden
            ändå är en bra väg att gå.
          </note>
          <note>
            Jag kanske missuppfattade energiministern, så jag förbehåller
            mig rätten att än en gång fråga: Hur skapar vi bättre förutsättningar
            för havsbaserad vindkraft? När kommer den i så fall? Om jag inte
            får svar har jag anledning att återkomma i framtiden.
          </note>
          <note type="speaker">
            Anf. 33 PETER JEPPSSON (S):
          </note>
          <note>
            Fru talman! Jag ska börja med att rätta ministern. Jag tog faktiskt
            upp flygindustrins åsikt i mitt första inlägg. Man säger att det
            går att lösa utan större tekniska svårigheter.
          </note>
          <note>
            Det är med stor glädje jag konstaterar att Vindin går in som
            delägare i det havsbaserade vindkraftsprojektet i mitt hemlän
            Blekinge. Det nämnde Krister Örnfjäder alldeles nyss. Fullt utbyggd
            kommer vindkraftsparken att producera åtta terawattimmar, vilket
            motsvarar båda reaktorerna i Barsebäck när de var i drift. Projektet
            kommer att sysselsätta mer än 200 personer, för att inte tala
            om all kringverksamhet runt denna stora satsning. I pengar handlar
            investeringen om 50 miljarder kronor.
          </note>
          <note>
            Det är ett lysande bevis på att den tunga elkrävande industrin
            tror på havsbaserad vindkraft. I Vindins vindkraft ingår bland
            annat Stora Enso, Boliden, LKAB och Cementa. Tyvärr kan Försvarsmakten
            även här stoppa en stor nationellt viktig satsning på förnybar
            energi, en satsning som på ett bräde skulle ge oss möjlighet att
            uppnå de fastställda målen för andelen förnybart producerad el
            i Sverige. Tänk på det!
          </note>
          <note>
            Jag har haft förmånen att på nära håll följa detta projekt, i
            princip från starten för två och ett halvt år sedan. Alla hinder
            som dykt upp har man lyckats hantera på ett professionellt sätt
            med positivt utfall. Man är nöjd inom fiskenäringen. Man är nöjd
            inom den yrkesmässiga handelssjöfarten i området. Kommunerna i
            området är nöjda. Man är nöjd till och med inom det civila flyget.
            Det har skett genom dialog.
          </note>
          <note>
            Tyvärr har Försvarsmakten även här visat sig från sin sämsta
            sida och kan i princip inte tänka sig en konstruktiv dialog. Därför
            har min hemkommun Sölvesborg, där 80 procent av området är tänkt
            att ligga, lämnat in en begäran om att detta ska bli ett regeringsärende.
            Det kommer i dagarna. När två riksintressen går emot varandra
            måste en tredje part avgöra frågan.
          </note>
          <note>
            Min vädjan är att ministern följer detta extra noga. Det kan
            vara en realitet inom tre fyra år att detta är i drift. Det är
            inte pengar det handlar om, utan det är attityderna som kan stjälpa.
          </note>
          <note type="speaker">
            Anf. 34 STAFFAN DANIELSSON (C):
          </note>
          <note>
            Fru talman! Jag välkomnar ministerns deklaration om en fortsatt
            dialog i de här viktiga frågorna. Jag hoppas på större ödmjukhet
            från försvaret och hoppas att man lyssnar på den här debatten.
            Man har en väldigt stark ställning i miljöbalken. Om man har en
            så stark ställning krävs att man utnyttjar den med omdöme och
            viss ödmjukhet annars kan det bli en diskussion om att balansen
            i miljöbalken behöver förändras. Nu är det som det är, och det
            kräver omdöme och ansvarsfullhet.
          </note>
          <note>
            Jag välkomnar också ministerns uppdrag till FOI att titta på
            hur flygverksamheten i andra länder går att kombinera med utbyggnaden
            av förnybar energi. Jag kan förutskicka att några företrädare
            för Försvarsmakten redan har svarat på frågan. De har sagt: Vadå,
            andra länder? Nu är vi i Sverige och gör som vi gör. Det var ingen
            riktig lyhördhet i den kommentaren. Regeringens besked är att
            man måste se det i ett bredare perspektiv och att det finns andra
            riksintressen också.
          </note>
          <note>
            Företrädare för Försvarsmakten har på fullt allvar sagt att om
            det har skett ett formellt fel som gör att flygplanen störs får
            det rivas, kosta vad det kosta vill. Det tycker jag inte är riktigt
            ansvarsfullt av en omdömesgill myndighet. Det är fråga om 285
            verk. River man 20 handlar det om miljardbelopp. Jag tror inte
            att det kommer att handla om rivning. Den matchen tror jag att
            vi som vill värna vindkraften vinner. Det som denna debatt handlar
            om är de terawattimmar som ligger i planerade och projekterade
            vindkraftverk i dessa områden. Debatten handlar om huruvida dessa
            vindkraftverk ska bli av eller inte. Den debatten behöver nog
            bli en framgång för den förnybara energin, givetvis med fortsatt
            flygsäkerhet för militära och civila flygplan.
          </note>
          <note type="speaker">
            Anf. 35 Närings- och energiminister MAUD OLOFSSON (C):
          </note>
          <note>
            Fru talman! Jag vill först tacka för en intressant och bra debatt.
            Jag tror verkligen att vi behöver föra denna debatt inte bara
            utifrån det som försvaret har gjort utan utifrån att det finns
            många olika intressen i vårt samhälle. Det är bra att vi ser att
            det ibland finns lite motstående intressen. Men vår uppgift som
            politiker är att väga samman dem för att försöka komma framåt.
          </note>
          <note>
            Vi har under denna mandatperiod gjort en del saker för att förenkla
            processen. Det är det som är viktigt för mig att säga. Plan- och
            bygglagen är till exempel ett viktigt verktyg, och man ska kunna
            lita på att när tillstånd är givna gäller de också.
          </note>
          <note>
            När det gäller den havsbaserade vindkraften finns det en samarbetsmekanism
            inom EU nu, som jag nämnde i mitt svar, och som vi avser att använda.
            Vi har haft diskussioner med ett antal länder som talar med oss
            och säger att de skulle vilja utnyttja det faktum att vi har goda
            möjligheter för både havsbaserad och landbaserad vindkraft och
            att de skulle vilja använda dessa möjligheter för att investera
            i Sverige. Det är fantastiskt, alltså att vi inte bara bygger
            för våra egna behov utan att vi också kan få andra typer av investeringar.
          </note>
          <note>
            Jag tror att vi alla är överens om att vi måste ha ett långsiktigt
            hållbart energisystem. Vi har den mest ambitiösa klimat- och energipolitiken
            i hela världen. Det ställer också krav på oss och våra myndigheter
            så att vi samordnar för att nå dessa mål.
          </note>
          <note>
            Vindkraften kommer att spela en viktig roll i vårt energisystem.
            Det råder ingen tvekan om det. Men den orsakar också en del konflikter.
            Jag ska göra vad jag kan för att underlätta denna utveckling och
            försöka få så mycket samsyn som det bara går mellan olika delar
            i vårt samhälle. Klarar vi detta är miljön och landsbygden vinnare.
            Vi vinner jobb, och vi vinner utveckling. Egentligen finns det
            få nackdelar med att bygga ut det förnybara. Dessutom kanske vi
            får mindre oro när det gäller elförsörjningen som är en aktuell
            fråga i dessa dagar. Vi får med gemensamma krafter åstadkomma
            en sådan ordning, och jag tror att dialog och samverkan är nyckelorden
            i detta sammanhang.
          </note>
          <note>
            Överläggningen var härmed avslutad.
          </note>
          <note>
            4 § Svar på interpellation 2010/11:69 om regelförenklingar för
            företag
          </note>
          <note type="speaker">
            Anf. 36 Närings- och energiminister MAUD OLOFSSON (C):
          </note>
          <note>
            Fru talman! Börje Vestlund har frågat mig om jag kommer att ta
            initiativ till en plan med åtgärder för hur och när man kan uppnå
            en minskning av regelbördan för företag med 25 procent.
          </note>
          <note>
            Regeringen vill åstadkomma en märkbar positiv förändring i företagens
            vardag. Ett led i det arbetet är att minska de administrativa
            kostnaderna för företagen. Det grundläggande syftet med förenklingsarbetet
            är dock att se till att regler, processer och förfaranden är bättre
            anpassade till företagens villkor och verklighet. Vi behöver regler,
            men regler som innebär att det är enkelt att driva företag i Sverige.
          </note>
          <note>
            När vi gick in i regeringsarbetet 2006 drog vi slutsatsen att
            förenklingsarbetet behövde reformeras i grunden, eftersom tidigare
            regeringar inte nått resultat. De nödvändiga och grundläggande
            verktygen fanns inte på plats när alliansregeringen tillträdde.
            Vi har nu metodiskt skapat en organisatorisk struktur och byggt
            upp centrala verktyg för förenklingsarbetet. Genom detta har vi
            lagt en stabil grund för långsiktigt och fortsatt framgångsrikt
            arbete med att förenkla för företagen. Detta är något som också
            OECD konstaterar i sin senaste granskning av förenklingsarbetet
            i Sverige.
          </note>
          <note>
            Vårt hårda och målmedvetna arbete resulterade redan efter två
            år i ett banbrytande och historiskt trendbrott i Sverige. För
            första gången någonsin minskade de administrativa kostnaderna.
          </note>
          <note>
            Om man bara tittar på de förenklingsåtgärder som gjorts under
            de senaste fyra åren har de administrativa kostnaderna minskat
            med 11 procent; men därutöver har vissa nya regler tillkommit,
            vilket ger en nettominskning på 7,3 procent. Det motsvarar en
            årlig nettominskning av de administrativa kostnaderna på drygt
            7 miljarder kronor för företag i Sverige. Exempel på förenklingar
            som regeringen har genomfört under förra mandatperioden är införandet
            av en frivillig revision som besparar företagen 2,6 miljarder
            kronor samt förenklad tillämpning av livsmedelsreglerna som ger
            besparingar för företagen på 3 miljarder kronor.
          </note>
          <note>
            Trots det omfattande arbete som lagts ned behövs mer tid för
            att nå det mycket ambitiöst satta 25-procentsmålet. En anledning
            är att 53 procent av regelbördan har sin grund i EU-rätten. Sverige
            är pådrivande inom EU-samarbetet för en förenkling och förbättring
            av EU:s regelverk, nu senast i samband med en diskussion om EU:s
            framtida näringspolitik.
          </note>
          <note>
            EU-kommissionen och majoriteten av EU:s medlemsstater har beslutat
            om mål med utgång 2012. Därför förlänger vi Sveriges mål till
            2012.
          </note>
          <note>
            Ett nytt förenklingsprogram arbetas fram, och arbetet har breddats
            till att omfatta lokal och regional nivå. Regeringen har även
            förlängt Regelrådets mandat till 2014 samt inlett ett arbete för
            att minska och förenkla uppgiftslämnandet för företagen. I 2011
            års budget har medel beräknats för en förstärkt satsning i förenklingsarbetet.
            Vi kommer att fortsätta, väl medvetna om och med respekt för att
            det tar tid att förändra lagar och regler, att arbeta målmedvetet
            och strukturerat för att åstadkomma en märkbar positiv förändring
            i företagens vardag.
          </note>
          <note type="speaker">
            Anf. 37 BÖRJE VESTLUND (S):
          </note>
          <note>
            Fru talman! Vi får väl diskutera den fråga som vi har diskuterat
            så många gånger i denna kammare.
          </note>
          <note>
            Låt mig först säga att jag egentligen inte tackar för svaret
            eftersom jag inte fick något svar på den fråga som jag ställde.
            Jag får tacka för redovisningen av hur arbetet har fortgått. Däremot
            finns det anledning att kommentera en del saker som Maud Olofsson
            säger.
          </note>
          <note>
            Framför allt handlar det om att man säger att det har skett en
            nettominskning på 7,3 procent av de administrativa kostnaderna.
            Det kan man alltid föra ett resonemang om. Det sägs att det möjligen
            är så. Om man ska vara petnoga är det en prognos som visar att
            det är 7,3 procent. Vi har inte riktigt sett resultatet av vad
            den frivilliga revisionen ger för företagen. Det fanns en del
            frågetecken, bland annat när det handlar om att man ställer krav
            på revision i företag i samband med till exempel offentliga upphandlingar
            med mera. Därför kanske det inte gav så stora effekter. Men det
            ger naturligtvis effekter. Det är ingen tvekan om den saken.
          </note>
          <note>
            Det är också bra att man har förenklat livsmedelsreglerna. Men
            tittar man på hur det ser ut på de olika departementen handlar
            det om de departement som verkligen har höga kostnader för företagen.
            Jag tänker här på Finansdepartementet, Justitiedepartementet och
            Arbetsmarknadsdepartementet som nästan inte har haft någon neddragning
            eller en mycket marginell neddragning.
          </note>
          <note>
            Även livsmedelsföretagen och miljösidan nämns. Då kan jag konstatera
            att det är områden där det inte är så förskräckligt många företag
            inom dessa sektorer. De allra flesta företag har enligt min uppfattning
            och enligt företagens uppfattning snarare fått en ökad regelbörda
            än en minskad regelbörda.
          </note>
          <note>
            Sedan säger Maud Olofsson att 53 procent av regelbördan har sin
            grund i EU-rätten. Det har jag inte hunnit kontrollera, men jag
            ifrågasätter inte på något sätt den uppgiften. Det som är problemet
            där är att det tar mycket längre tid att göra detta i EU. Vi har
            haft krav på att minska regelbördan i EU. Man har satt upp ett
            mål till 2012. Om vi kan säga att det har hänt lite under årens
            lopp i Sverige är det ingenting jämfört med hur lite som har hänt
            i EU. Där har vi också stora regelsystem som handlar om associationsrätten
            och om bolagsrättsfrågor över huvud taget. Där vet vi att arbetet
            går mycket trögt. Jag ifrågasätter inte statsrådets ambitioner
            på detta område, men det finns ändå anledning att mer konkret
            fundera över vad det är man ska göra fram till 2012. Det tycker
            jag att denna debatt ska handla om. Jag har inte sagt någonting
            om att det inte har hänt en del på detta område. Det har det.
            Men det är ingen tvekan om att man har långt kvar till målet.
            Det handlar om 17,7 procent om man räknar med att det har skett
            en minskning med 7,3 procent, som Maud Olofsson säger. Om man
            inte gör det handlar det om 20,7 procent. Det återstår att se.
          </note>
          <note>
            Det är också bra att man har dragit in Sveriges Kommuner och
            Landsting i detta arbete och att man arbetar med den lokala och
            den regionala nivån.
          </note>
          <note>
            Det som dock bekymrar mig är när jag träffar företagare som säger
            att de också inom de privata företagen har bekymmer med detta.
            Jag kan återkomma till det i mitt nästa inlägg.
          </note>
          <note type="speaker">
            Anf. 38 Närings- och energiminister MAUD OLOFSSON (C):
          </note>
          <note>
            Fru talman! För varje gång jag talar med Börje Vestlund blir
            resultatet allt bättre. Det är möjligen en skön känsla för Börje
            Vestlund att få reda på att det är på det sättet.
          </note>
          <note>
            Det är 7 miljarder i sänkta kostnader för företagen. Det motsvarar
            1 procent i arbetsgivaravgiftssänkning. Om vi inte hade behövt
            ta med den förra regeringens omvända byggmoms i dessa mätningar
            hade vi haft 450 miljoner ytterligare och mindre. Tittar man på
            resultatet ser man att 12 av 17 mätta områden uppvisar en minskning
            om man ser till helheten. Det är rätt så bra. Vi har satt i gång
            ett arbete som gör att myndigheter, departement och andra är medvetna
            om att de ska jobba med både regelförenkling och regelförbättring.
          </note>
          <note>
            Börje Vestlund säger att livsmedelsföretagen är så få. Men inom
            både livsmedelssektorn och jordbrukssektorn är det väldigt många
            små företag. Det är viktigt att säga att mycket av den lagstiftning
            vi har haft har varit likvärdig oavsett om det har varit stora
            eller små företag. När Eskil Erlandsson förtjänstfullt jobbar
            med regelförenklingsarbete inom jordbruk och livsmedelsbranschen
            kommer det väldigt bra till pass eftersom det är så många småföretag.
            De är dessutom på landsbygden, och det gläder också en centerpartist.
          </note>
          <note>
            Jag har gjort stora förändringar på energiområdet, som vi beskrev
            i den tidigare interpellationsdebatten. Det är minus 40 procent.
            Det är också viktigt att man gör regelförenklingar där om man
            tänker sig att till exempel bygga ut det förnybara.
          </note>
          <note>
            Jag vill säga något om den regionala och lokala nivån. Vi har
            involverat kommuner och regioner i arbetet eftersom det är där
            man möter företagen. Det som gläder mig är att det finns ett väldigt
            stort intresse hos den lokala och regionala nivån att delta i
            arbetet. Jag tror att det blir som mest kraftfullt när vi får
            regional, lokal och nationell nivå och EU-nivå att samsas och
            samordna sina insatser. När det gäller EU har jag drivit regelförenklingsarbetet
            och gör det fortsatt också på EU-nivå.
          </note>
          <note>
            Nu senast diskuterade vi det på konkurrenskraftsrådet. Det finns
            ett tryck från ministrarna. Det är ett besvärande faktum att kommissionen
            som har lagt fram ett antal förslag för att förenkla inte har
            fått igenom det. Där är både ministerråd och parlament ansvariga.
          </note>
          <note>
            Jag har en erfarenhet från vårt ordförandeskap där jag satt och
            förhandlade med parlamentet. Jag kan inte säga att det gjorde
            reglerna enklare och det har jag sagt förut när vi skulle fatta
            beslutet på EU-parlamentsnivå.
          </note>
          <note>
            Det är viktigt att våra EU-parlamentariker också har regelförenklingsarbetet
            för ögonen. Det som jag överraskades mest av var att det var de
            som är mest emot EU som ska ha mest regler. Det är en paradox
            i sig.
          </note>
          <note>
            Vi måste utveckla regelförenklingsarbetet. Vi har dragit en rad
            slutsatser. Vi kommer att återkomma till riksdagen lite senare
            i vår för att ytterligare förbättra regelförenklingsarbetet. Det
            handlar om Regelrådets arbete, hur vi mäter och hur vi prioriterar
            vilka insatser vi gör. I grunden handlar det om att det ska vara
            bra i företagens vardag. De ska märka skillnad.
          </note>
          <note>
            Våra myndigheter ska vara effektiva i sitt agerande visavi företagen.
            En del av regelförenklingsarbetet handlar inte bara om regelförenklingar
            utan också om en effektivisering av våra myndigheters arbete gentemot
            våra företag.
          </note>
          <note>
            I grunden är regelförenklingsarbetet väldigt bra på många sätt
            också för myndigheter. I slutändan hoppas jag att det leder till
            tillväxt och företagsamhet i Sverige. De mätningar som man gör
            med World Economic Forum visar också att vi ligger väldigt bra
            till och klättrar i de mätningar som nu görs i Sverige.
          </note>
          <note type="speaker">
            Anf. 39 BÖRJE VESTLUND (S):
          </note>
          <note>
            Fru talman! Det är positivt att de regler som gäller livsmedelsföretag
            och jordbruksföretag berör en del små företag. Men det är ändå
            så, näringsministern, att de flesta småföretagen inte finns inom
            denna sektor. Jag tycker att det är positivt att man har förenklat
            det, och jag har berömt ministern för detta.
          </note>
          <note>
            Det som är problemet är att huvuddelen av företagen inte har
            fått någon minskning av reglerna utan tvärtom fått en ökning.
            Men det är egentligen inte det jag är intresserad av att diskutera
            i det här sammanhanget. Jag är intresserad av att höra: Vad är
            det statsrådet tänker göra på EU-nivå? Vad är det konkret man
            vill göra på detta område? Det har man inte svarat på.
          </note>
          <note>
            Jag kan notera att på Näringsdepartementets område är minskningen
            8,4 procent. Det är långt ifrån några 25 procent på det området.
            Det är inte så väldigt mycket i det häradet som handlar om EU-regelverken
            och att förändra regelbördan där.
          </note>
          <note>
            Det som är ännu mer upprörande gäller något som jag har frågat
            om väldigt många gånger. På vilket sätt kommer justitieministern
            och finansministern att ta upp dessa frågor på sina respektive
            områden? Jag är helt övertygad om att näringsministern brinner
            för denna fråga. Men det är ändå på dessa två departement som
            den största regelbördan både i procent och i antal kronor är allra
            störst.
          </note>
          <note>
            När näringsministern diskuterar de här frågorna handlar det mycket
            om teknik och väldigt lite om konkreta förslag. De kommer så småningom
            när man har haft debatten om hur man eventuellt ska omformulera
            uppdraget för Regelrådet. Jag kan också se att det kan finnas
            anledning att kanske förbättra och förfina deras uppdrag. Men
            det är väldigt mycket vad det handlar om och inte så mycket de
            konkreta åtgärderna.
          </note>
          <note>
            Jag vill också ta upp det privata regelkrånglet. Jag mötte inte
            minst under valrörelsen företagare i livsmedelsbranschen som sade
            att de var väldigt glada över att de hade fått en minskad regelbörda
            från staten. Men å andra sidan hade det blivit mer kontroller.
          </note>
          <note>
            Det handlade om bagare som levererade bröd till de stora livsmedelskedjorna
            och var ganska trötta på deras kontroller. De fick göra väldigt
            mycket arbete. Det var till och med så att den ena livsmedelskedjan
            krävde en viss typ av dokumentation och en annan krävde en annan.
          </note>
          <note>
            Vare sig näringsministern eller jag kan, hur duktiga vi än är,
            knappast påverka dem. Men i den allmänna regeldebatten måste vi
            också ta in detta. Ibland säger vi lite slarvigt att marknaden
            reglerar sig själv. Men om marknaden reglerar saker och ting så
            mycket att det blir svårt för de minsta företagen att komma in
            och konkurrera med de stora jättarna är det ett problem. Då blir
            det också ett politiskt problem.
          </note>
          <note>
            Det viktigaste är att svara på: Vilka åtgärder kommer man att
            vidta för att vara mer konkret i detta? När kommer näringsministern
            att påtala för justitieministern och finansministern att någon
            gång prioritera de här frågorna?
          </note>
          <note type="speaker">
            Anf. 40 HELENA LINDAHL (C):
          </note>
          <note>
            Fru talman! Jag är ny i näringsutskottet precis som i riksdagen.
            Jag har fått sätta mig in lite grann i regelförenklingsfrågorna.
            Jag kan bara konstatera att det inte finns någon annan näringsminister
            än Maud Olofsson som har lyft fram och levererat förändringar
            på regelförenklingsområdet.
          </note>
          <note>
            Visste ni att nästan 1 200 åtgärder utfördes under förra mandatperioden?
            Det kan vi jämföra med de ca 300 åtgärder som den förra S-styrda
            regeringen åstadkom. Det är ett väsentligt kliv framåt.
          </note>
          <note>
            Jag tror att Maud Olofsson nämnde OECD-rapporten. Börje Vestlund
            frågade: Hur mäter man dessa 7,3 procent man har uppnått med regelförenklingar
            förra mandatperioden? OECD konstaterar i en rapport att det har
            skett betydande framsteg och att nuvarande regering har visat
            mycket stark vilja att fortsätta att utveckla regelförenklingsarbetet.
            Om OECD har uppmärksammat det borde även vi kunna göra det.
          </note>
          <note>
            Vi ska också vara ödmjuka. Vi har inte nått hela vägen. Vi hade
            en hög ambitionsnivå, och det tycker jag är bra. Att sikta mot
            stjärnorna och hamna i trädtopparna, heter det ju som bekant.
            Vi har i alla fall kommit en bra bit på vägen, och det är glädjande
            framför allt för alla Sveriges företagare.
          </note>
          <note>
            I slutändan gör regelförenklingarna oss mer konkurrenskraftiga
            i ett internationellt perspektiv. Jag träffade några företagare
            i går när jag var på besök i Umeå. De sade: Hälsa till Maud Olofsson
            att om regelförenklingarna blir fler vilket de också tror att
            det kommer att bli kan vi ägna oss åt att leverera produkter och
            tjänster i stället för att ägna tid åt framför allt mycket administration.
          </note>
          <note>
            Som jag sade: Vi är ödmjuka. Vi har inte hunnit göra allt det
            vi ville, men vi är en god bit på väg.
          </note>
          <note type="speaker">
            Anf. 41 Närings- och energiminister MAUD OLOFSSON (C):
          </note>
          <note>
            Fru talman! Börje Vestlund säger att huvuddelen av företagen
            har fått fler och mer regler. Det är inte sant. Vi har minskat
            regelbördan med netto 7,3 procent. Som jag säger är det 7 miljarder
            kronor. Sedan kan det ha skett justeringar av annat, men mätningarna
            är neutrala och går inte att ifrågasätta. Det är klart att regelbördan
            har minskat. Precis som Helena Lindahl sade är vi den första regering
            som har levererat detta.
          </note>
          <note>
            Vad vill vi då göra när det gäller EU? Jag var inne på det, men
            jag tar det gärna en gång till. Vi tycker att kommissionen måste
            komma med fler förslag för att vi ska kunna minska regelbördan.
            Det fattades till och med ett beslut under vårt ordförandeskap
            där vi avkrävde kommissionen leverans på området. Jag har fört
            en diskussion med ansvarig kommissionär och efterhört hur han
            tänker jobba för att göra det här. Vi är ett antal like-minded-länder
            som driver på tydligt i detta. Det är starkare i dag än när jag
            började som näringsminister.
          </note>
          <note>
            Vi vill se en bättre analys av förslagen. Det gäller hela vägen,
            både kommissionen och vilka förändringar ministerrådet eller parlamentet
            gör. Bekymret är att om man gör förändringar under resans gång
            kanske man ökar regelbördan i stället för tvärtom. Vi menar därför
            att det måste göras analyser hela vägen.
          </note>
          <note>
            Det måste till en bättre samverkan mellan kommissionen, ministerrådet
            och parlamentet för att det ska funka. Man måste ha en gemensam
            ambition att minska regelbördan. Vi jobbar nu med de här sakerna,
            och vi har också lyft in dem i den framtida näringspolitik som
            vi just nu diskuterar på EU-nivå. Regelförenklingsarbete är en
            central del i detta.
          </note>
          <note>
            Precis som sades här har nästan 1 200 förslag genomförts i regelförenklingarna.
            Det är både stora och små saker. Revisionsplikten är jätteviktig,
            för den omfattar alla företag och den är viktig för den mängd
            regler som vi minskar med. Men det är också viktigt att tänka
            på en så enkel sak som att vi kanske inte behöver göra jämställdhetsplaner
            vartenda år, utan vi kan ha en längre tidsperiod. Det gör att
            vi får mer tid att jobba med själva förverkligandet av jämställdhetsplanerna.
            Så är det också med lönekartläggning och annat. Jag tror att det
            är viktigt att vi steg för steg ändrar på detta.
          </note>
          <note>
            OECD har pekat på att mycket av det som Sverige gör är positivt
            och riktigt. Det är intressant att se att när Världsbanken tittar
            på detta i sin Doing Business-rapport klättrar vi i deras rankning.
            I World Economic Forums Global Competitiveness-index som också
            innehåller regelförenklingar klättrar Sverige och är näst bäst
            i klassen i sammanhanget.
          </note>
          <note>
            Även om vi inte nådde målet om 25 procent är vi på väg åt rätt
            håll. Jag tror att man måste ha en hög ambition, för man signalerar
            till myndigheter, till dem som är verksamma i detta, till företagen
            och till departement att vi tänker jobba med detta.
          </note>
          <note>
            Jag har aldrig påstått att det skulle vara enkelt. Men jag påstår
            att jag är otroligt engagerad som minister för att nå ett resultat,
            och jag tror inte att vi hade nått detta resultat om inte engagemanget
            hade funnits.
          </note>
          <note>
            Vi kommer att fortsätta med ökad kraft för att förbättra regelförenklingsarbetet
            och jobba ännu tydligare och mer fokuserat så att det ska märkas
            en skillnad i företagens vardag. Till syvende och sist är det
            bara när företagen känner att det har blivit bättre som det faktiskt
            är bättre. Detta kommer jag att ha för ögonen också de kommande
            fyra åren.
          </note>
          <note type="speaker">
            Anf. 42 BÖRJE VESTLUND (S):
          </note>
          <note>
            Fru talman! Vi som har följt frågan under en längre tid vet att
            det tyvärr inte blir så stort utfall från företagen när man har
            gjort det här. Vi har bland annat erfarenhet från Nederländerna,
            där företagen inte alls upplever att de har fått någon minskad
            regelbörda. När det har gjorts större undersökningar kan man konstatera
            att företagen inte upplever det så. Jag tror inte att man ska
            ta så allvarligt på detta i sammanhanget. Jag tror att man däremot
            hela tiden ska se vad det är man ytterligare kan göra.
          </note>
          <note>
            Jag kan bara konstatera att i Finansdepartementet, Justitiedepartementet
            och Socialdepartementet där handlar det mest om socialförsäkringarna
            har regelbördan ökat rejält under perioden. Detta måste man naturligtvis
            arbeta med.
          </note>
          <note>
            För att återkomma till EU: Jag tror att ambitionen att man måste
            arbeta på alla de tre beslutsnivåerna i EU är sund och riktig.
            Men det har gått långsamt att komma till skott i vårt land, med
            vår förhållandevis okomplicerade struktur. Det tog ändå två år
            att få organisationen på plats. Hur lång tid ska det då inte ta
            i andra länder?
          </note>
          <note>
            Min enkla fråga är: Vad har näringsministern för strategi för
            att lyckas med dessa 20,7 procent? Vilka åtgärder ska man vidta?
          </note>
          <note>
            Jag måste få ställa frågan en gång till. Kommer näringsministern
            att kräva av justitieministern respektive finansministern att
            de tar itu med frågorna på sina respektive områden? Jag ser väldigt
            lite där. Jag kan bara konstatera att justitieministern inte tog
            upp detta en enda gång under ordförandeskapet, medan jordbruksministern
            och näringsministern gjorde det. Hur kommer det sig?
          </note>
          <note type="speaker">
            Anf. 43 Närings- och energiminister MAUD OLOFSSON (C):
          </note>
          <note>
            Fru talman! Jag tycker att det här är en bra debatt. Det är roligt
            att Börje Vestlund återkommer till frågan med jämna mellanrum.
            Jag tror att vi alla behöver detta tryck på oss för att leverera.
            Det är självklart att alla ministrar är ansvariga för att leverera
            detta. Det finns inte några ministrar som är undantagna. Några
            ministrar har lite mer komplicerad lagstiftning, men alla ministrar
            är ansvariga.
          </note>
          <note>
            Vad har jag för strategi? Jag har försökt redovisa den. Strategin
            är att ha strukturer på plats och ett politiskt tryck. Jag menar
            att vi i Sverige har strukturerna på plats även om vi behöver
            vässa dem, göra dem bättre och dra lite slutsatser av de fyra
            år som har gått. Vi har en ansvarig minister som driver på detta.
          </note>
          <note>
            Samma sak gäller på EU-nivå. Under vårt ordförandeskap antog
            vi slutsatser som var rätt långtgående när det gäller EU:s arbete.
            Nu har vi fått nya kommissionärer, vilket komplicerar arbetet
            på EU-nivå. Men jag har redan tagit en ordentlig debatt med ansvarig
            kommissionär för att öka trycket. Där mobiliserar jag like-minded-länder
            för att få förslag från kommissionen. EU-systemet funkar ju så
            att kommissionen måste lägga fram förslag för att vi ska kunna
            ta upp det i ministerrådet för att sedan sambesluta med parlamentet.
          </note>
          <note>
            Jag skickar gärna med Börje Vestlund en signal till Socialdemokraternas
            EU-parlamentariker, för jag tror att vi alla i alla partier måste
            föra en diskussion om vad det är som händer i EU-parlamentet.
            Jag är älskare av EU-medlemskap och jag är älskare av EU-parlamentet
            och dess engagemang, men jag ser också en del av baksidorna med
            att det kommer till regelkrångel när man fattar beslut i EU-parlamentet.
            Det kommer till därför att man inte gör några analyser innan man
            fattar beslut.
          </note>
          <note>
            Jag är tacksam över Börje Vestlunds engagemang i frågan, och
            jag är mycket glad över att det finns ett tryck på att fortsätta
            regelförenklingsarbetet. Jag kommer att fortsätta att göra allt
            jag kan för att leverera det som vi har utlovat för våra svenska
            företag så att de kan ägna sig åt att skapa jobb och tillväxt.
          </note>
          <note>
            Överläggningen var härmed avslutad.
          </note>
          <note>
            5 § Svar på interpellation 2010/11:73 om nätdroger
          </note>
          <note type="speaker">
            Anf. 44 Statsrådet MARIA LARSSON (KD):
          </note>
          <note>
            Fru talman! Sven-Erik Bucht har frågat justitieministern vilka
            resurser rättsväsendet har för att stävja nätdroger samt om Sverige
            har en bristande lagstiftning för att stävja problemet.
          </note>
          <note>
            Arbetet inom regeringen är så fördelat att det är jag som ska
            svara på interpellationen.
          </note>
          <note>
            För att börja med frågan om lagstiftningen så har regeringen
            nyligen överlämnat en proposition till riksdagen med en rad förslag
            när det gäller insatser mot de så kallade nätdrogerna. Statens
            folkhälsoinstitut får i uppdrag att förstärka sitt arbete med
            att bevaka utvecklingen av nya substanser på missbruksmarknaden.
            Statens folkhälsoinstitut får också tillsammans med Läkemedelsverket
            en förordningsreglerad rätt att köpa in varor som saluförs på
            bland annat Internet för att låta analysera dem i syfte att undersöka
            innehåll och aktiv substans. Syftet är att få till stånd en effektivare
            bevakning av nya droger. I propositionen finns också ett förslag
            till en helt ny lag som möjliggör för polis och tull att omhänderta
            och förstöra sådana ämnen som är på väg att klassas som narkotika
            eller hälsofarlig vara men där beslut och ikraftträdande ännu
            inte är klart.
          </note>
          <note>
            Förra mandatperioden tillfördes rättsväsendet drygt 5 miljarder
            kronor i varaktiga anslagsökningar. Det är den mest omfattande
            satsning som gjorts någonsin på de rättsvårdande myndigheterna.
            Av dessa tillskott har polisen fått 2,5 miljarder kronor. Resursförstärkningarna
            skapar goda förutsättningar för att bedriva en bra och effektiv
            verksamhet och har möjliggjort en kraftig ökning av antalet poliser.
            Ökade resurser till såväl polis som åklagare stärker möjligheterna
            att både förebygga och utreda alla typer av brott även när det
            gäller drogförsäljning via Internet.
          </note>
          <note>
            Därtill förbereder regeringen för närvarande en strategi för
            alkohol-, narkotika-, dopnings- och tobaksområdet för den kommande
            femårsperioden, den så kallade ANDT-strategin. I en strategi om
            ANDT ingår bekämpningen av nätdroger som ett viktigt område vid
            sidan av de andra områden som tas upp när det gäller att utveckla
            en effektiv och samordnad brottsbekämpning av den illegala handeln
            samt att utveckla en effektiv samverkan av det drogförebyggande
            arbetet. För den kommande fyraårsperioden har regeringen avsatt
            drygt 250 miljoner kronor per år för insatser inom strategins
            ram.
          </note>
          <note>
            Jag kan försäkra Sven-Erik Bucht att jag tar mycket allvarligt
            på narkotikafrågan och att jag också i fortsättningen kommer att
            göra allt som står i min makt för att komma till rätta med det
            tilltagande problemet med de så kallade nätdrogerna.
          </note>
          <note type="speaker">
            Anf. 45 SVEN-ERIK BUCHT (S):
          </note>
          <note>
            Fru talman! Tack för svaret! Det är ett bra och tydligt svar
            som statsrådet levererar. Senast jag var upp i en interpellationsdebatt
            det handlade om försvarsfrågor var det omöjligt att få svar. I
            relation till den upplevelsen vill jag uttrycka att statsrådet
            Maria Larsson faktiskt har respekt för interpellationsinstrumentet.
            Därför ska statsrådet Larsson ha en dubbel eloge.
          </note>
          <note>
            Jag vill även ge ledamoten Fredrik Lundh från Norrbotten en eloge
            för att han har uppmärksammat och drivit den här frågan på ett
            mycket bra sätt. Jag hoppas att statsrådet Larsson kan dela min
            uppfattning om Lundhs agerande. Fredrik Lundh uppmärksammade kraftfullt
            frågan i januari, för elva månader sedan, genom ett öppet brev
            utifrån att utredningen i fråga om att komma till rätta med nätdrogerna
            var färdig 2008 och att en proposition hade utlovats redan under
            den förra mandatperioden. Efter Fredrik Lundhs öppna brev har
            frågan behandlats skyndsamt. Det är mycket bra att propositionen
            nu kommer.
          </note>
          <note>
            Fru talman! Nätdroger är ett mycket allvarligt problem som växer
            lavinartat. Försäljningen blir alltmer öppen. Det är inget knussel
            om vad man säljer. Sajterna blir fler och fler. Marknadsföringen
            tenderar också att bli allt aggressivare. Det finns en utbredd
            frustration bland polis, tull och paketutlämningsföretag som måste
            hantera detta utan att komma åt problemet.
          </note>
          <note>
            Möjligen kan det bli en diskussion om lagen utifrån rättssäkerhetsaspekten,
            men jag hoppas verkligen att vi kan få en bred politisk enighet
            om detta och snabbt få lagen på plats. Situationen som den nu
            ser ut är pinsam för en rättsstat och ett modernt samhälle som
            ska värna om sina medborgare, i detta fall oftast ungdomar som
            drabbas och luras in i detta gift. Dessutom förorsakar det stort
            lidande.
          </note>
          <note>
            Fru talman! Det är verkligen på tiden att lagförslaget nu kommer,
            men vi måste oaktat det vara mycket observanta på utvecklingen.
            De som sysslar med denna verksamhet tjänar grova pengar. De kommer
            snabbt att söka kryphål, luckor och nya vägar för att sprida giftet.
            Tyvärr tenderar samhället alltför ofta att hamna på efterkälken.
            Möjligen kan klassificeringen av innehållet vara hemlig. Just
            nu är den öppen. De som hanterar och marknadsför de här drogerna
            vet exakt vad som händer och kan snabbt trycka ut lagen när vi
            förbjuder vissa av de här drogerna. De kan ändra molekylerna väldigt
            snabbt för att få fram nya produkter som ännu inte har olagligförklarats.
          </note>
          <note>
            Jag hoppas därför att den nya lagen bara är en början. Vi måste
            noga följa utvecklingen och vara beredda att mycket snabbt förändra
            lagstiftningen för att på alla sätt stävja en fortsatt mycket
            osund utveckling.
          </note>
          <note>
            Tack, statsrådet, för att lagstiftningsförslaget nu kommer och
            tack för svaret! Låt oss nu, alla goda krafter gemensamt, starta
            kriget mot dessa fruktansvärda droger. Låt oss skicka en mycket
            tydlig signal till de onda krafter som sprider nätdrogerna att
            det inte är något som vi kommer att låta fortgå. Jag hoppas verkligen
            att vi fortsättningsvis kommer att agera snabbt för att stävja
            detta problem.
          </note>
          <note type="speaker">
            Anf. 46 Statsrådet MARIA LARSSON (KD):
          </note>
          <note>
            Fru talman! Tack, interpellanten, för välvilliga och goda ord!
            Det är en gemensam angelägenhet. Jag är väldigt glad att kunna
            säga att det har funnits en mycket bra uppställning hos politiska
            partier i den här kammaren kring narkotikapolitiken. Det är en
            gemensam kamp vi har att föra, och vi har alla tagit den på allvar.
            Jag känner mig glad över att vi har fått den här propositionen
            på plats. Jag tror att den kan göra skillnad. Vi lever med ständigt
            nya utmaningar.
          </note>
          <note>
            En av de utmaningar som verkligen har vuxit i storlek är nätdrogerna.
            Det finns helt nya medier för att marknadsföra droger som inte
            är tillåtna utan olagliga. Därför har detta varit ett angeläget
            arbete, och jag har försökt hasta det så mycket som möjligt. Det
            innehåller också saker som naturligtvis är lite spektakulära i
            visst mått, men de är nödvändiga för att det ska vara en jämbördig
            kamp. Det gäller till exempel att låta en myndighet köpa in olagliga
            substanser. Det är inte den alldeles enkla och framkomliga väg
            som man kanske först tänker på, men det är en nödvändig väg. Det
            gäller också att låta polis och tull omhänderta varor som ännu
            inte är klassificerade som olagliga.
          </note>
          <note>
            Beredningen och processen när det gäller den här lagstiftningen
            har gått ganska bekymmersfritt. Jag känner mig väldigt glad för
            att Lagrådet tycker att den här lagstiftningen är okej ur juridisk
            synvinkel.
          </note>
          <note>
            Nu är vi nästan framme. Jag tror att den här lagstiftningen kommer
            att väcka uppseende och uppmärksamhet, inte bara i Sverige utan
            också internationellt. Den kan vara lite prejudicerande. Det internationella
            samarbetet är centralt och viktigt.
          </note>
          <note>
            Vi kan också se att utmaningarna inte på något sätt är slut.
            De kommer att förfinas, precis som Sven-Erik Bucht är inne på.
            Man kommer att försöka hitta nya vägar därför att det finns pengar
            att tjäna. Här finns det många som tjänar mycket stora pengar
            på att ungdomar och andra väljer att pröva den här typen av droger.
          </note>
          <note>
            Det handlar om att bekämpa den illegala handeln och att stå för
            ett drogförebyggande arbete där vi kan opinionsbilda om vikten
            av att många ungdomar, alla ungdomar, väljer att avstå från den
            här typen av riskutsättande. Vi har dess värre haft ett antal
            olyckliga dödsfall därför att ungdomar har prövat droger som man
            inte riktigt vet vad de innehåller och som är köpta via Internet.
          </note>
          <note>
            Jag ser detta som en väldigt allvarlig problematik. Jag är glad
            över att det finns en så stark uppslutning och att Sven-Erik Bucht
            så tydligt har deklarerat sitt stöd för den här propositionen.
            Jag tror att den leder oss en bra bit på vägen. Jag tror att den
            kommer att uppmärksammas också internationellt. Jag är naturligtvis
            inte så naiv att jag tror att vi har löst hela problemet, men
            jag tror att detta kommer att vara ett viktigt verktyg framöver.
          </note>
          <note type="speaker">
            Anf. 47 SVEN-ERIK BUCHT (S):
          </note>
          <note>
            Fru talman! Jag hör att statsrådet delar min uppfattning att
            vi noga måste följa frågan eftersom förhållandena hela tiden förändras.
            Precis som statsrådet tror jag att vi kan få en mycket bred politisk
            uppslutning kring den. Det är nödvändigt att vi har en bred politisk
            uppslutning kring en så samhällsfarlig verksamhet som nätdroger
            innebär.
          </note>
          <note type="speaker">
            Anf. 48 Statsrådet MARIA LARSSON (KD):
          </note>
          <note>
            Fru talman! Låt mig nämna något om vikten av att vi för kampen
            även internationellt. Vi ser i dag en ny internationell debatt
            med fler legaliseringsförespråkare på banan. De vill legalisera
            exempelvis cannabis och även andra preparat. Också det är en kamp
            som vi har att föra. Jag ser det nationella arbetet som ytterst
            viktigt, men också det internationella. Här har vi deltagit aktivt
            inom både WHO:s och EU:s ram för att föra upp dessa frågor och
            ha en diskussion om dem. Tyvärr finns här inte en politisk samsyn.
          </note>
          <note>
            Jag tror att det kommer att vara en av de stora utmaningarna
            under de kommande fyra åren, för vi står nu vid ett vägval där
            legaliseringsivrarna hoppas kunna ta mer mark i anspråk. Därför
            måste vi vara många som bildar en motkraft till det. Vi hade nyligen
            folkomröstningen i Kalifornien som, tack och lov, slutade med
            att man sade nej till en legalisering av cannabis. Men förespråkarna
            för en legalisering tar ny sats och tänker återkomma. Det är alltså
            en diskussion som förväntas pågå mycket länge internationellt,
            och då måste vi vara rustade, beredda att gå i bräschen och föra
            diskussionen och kampen. Det gäller internationellt och naturligtvis
            också nationellt.
          </note>
          <note>
            Internet är en fantastisk uppfinning. Den är användbar till mycket
            som är bra men också till en hel del sådant som inte medför bättre
            livsomständigheter för människor vare sig i vårt land eller i
            andra länder.
          </note>
          <note>
            Jag ber att få tacka så mycket för debatten. Det var trevligt
            att möta Sven-Erik Bucht i en interpellationsdebatt. Vi kanske
            får anledning att återkomma i detta ämne. Jag tackar också för
            supporten till en lagstiftning som kommer att vara mycket betydelsefull
            och ett verksamt redskap för såväl tull som polis. Lagstiftningen
            kommer att öka våra möjligheter att snabbare få till stånd en
            klassificering av de nya preparat som ständigt dyker upp.
          </note>
          <note>
            Överläggningen var härmed avslutad.
          </note>
          <note>
            6 § Svar på interpellation 2010/11:75 om miljösmarta matval
          </note>
          <note type="speaker">
            Anf. 49 Landsbygdsminister ESKIL ERLANDSSON (C):
          </note>
          <note>
            Fru talman! Jens Holm har frågat mig hur en svensk myndighet
            ska kunna uppmana medborgarna att äta på ett hållbart sätt, exempelvis
            genom att äta mer lokalt producerade livsmedel. Han har vidare
            frågat hur jag ser på att andra medlemsländer samt EU-kommissionen
            kan uppmana sina medborgare att äta miljösmart och om jag anser
            att frihandel ska vara överordnat miljöhänsyn.
          </note>
          <note>
            Inledningsvis vill jag poängtera att inom ramen för regeringens
            vision bruka utan att förbruka ingår att naturresurserna ska brukas
            på ett långsiktigt hållbart sätt så att de inte förbrukas. Nyttjandet
            ska ske på ett miljömässigt hållbart sätt och med höga etiska
            krav. Här kan vi alla bidra producenter, konsumenter, forskare
            och beslutsfattare.
          </note>
          <note>
            Många konsumenter i Sverige och i andra länder har ett stort
            intresse av att veta hur produkterna de köper har producerats
            och kan tänkas påverka omgivningen. Konsumenternas engagemang
            är en stor tillgång för ett hållbart samhälle och så att vi kan
            bruka utan att förbruka. Det är då positivt att konsumenterna
            kan skaffa sig information om hur man konsumerar miljösmart.
          </note>
          <note>
            Miljösmart konsumtion kan ske på många olika sätt. Det är inte
            alltid som närproducerade produkter är bättre ur ett miljö- eller
            klimatperspektiv. Däremot är jag den första att hålla med om att
            det finns många värden med att handla närproducerat, till exempel
            för att hålla våra svenska landskap öppna. Detta visar att frågan
            om vad som är miljösmart mat är komplex.
          </note>
          <note>
            Det finns ett växande intresse hos konsumenterna att köpa produkter
            med olika typer av miljö- och klimatmärkningar. Det är därför
            positivt att certifiering på initiativ av marknadens aktörer växer
            fram eftersom det ökar konsumentens möjligheter att välja. Det
            är dock viktigt att sådana initiativ ser till en produkts hela
            så kallade fotavtryck, det vill säga hur mycket en produkt påverkar
            miljön från det att den produceras till det att varan fraktas
            hem till konsumenten.
          </note>
          <note>
            Det är också positivt att myndigheterna på olika sätt kan bidra
            med kunskaper och verktyg som underlättar konsumenternas val.
            Livsmedelsverket har ett sektorsansvar inom miljömålsområdet och
            har även beviljats särskilda medel för att arbeta med livsmedelskedjans
            klimatpåverkan. Jag vill förtydliga att anledningen till att notifieringen
            av de miljösmarta matvalen drogs tillbaka var att dokumentet ändrats
            i så stor omfattning att det inte bedömdes lämpligt att fullfölja
            notifieringen. Diskussionen i EU är emellertid långt ifrån avslutad.
            Det står Livsmedelsverket fritt att omarbeta dokumentet och notifiera
            på nytt eller arbeta med frågorna på ett annat sätt om man finner
            det bättre. I det perspektivet är det särskilt intressant att
            studera hur andra medlemsstater och kommissionen hanterar liknande
            frågeställningar. Jag sätter ett stort värde på att lära av och
            samarbeta med andra i dessa komplexa frågor.
          </note>
          <note>
            Miljö- och klimatfrågorna är internationella. Det är min fulla
            och fasta övertygelse att fri handel inom EU och globalt är en
            förutsättning för att vi ska lyckas driva ett aktivt och gott
            klimat- och miljöarbete. Sverige är en vän av internationell handel.
            Samtidigt är miljöhänsyn ett ansvar för oss alla och vi måste
            arbeta på den internationella arenan, nationellt och lokalt för
            att leva upp till visionen bruka utan att förbruka.
          </note>
          <note type="speaker">
            Anf. 50 JENS HOLM (V):
          </note>
          <note>
            Fru talman! Jag tackar lantbruksminister Eskil Erlandsson för
            svaret.
          </note>
          <note>
            Nu när förhandlingarna om ett nytt klimatavtal pågår som bäst
            i mexikanska Cancún är det oerhört viktigt att särskilt vi i den
            rika världen gör allt vad vi kan för att få ned våra utsläpp.
            Det vi äter är ett område där vi kan minska utsläppen kraftigt.
            Man har talat mycket om bilar, om utsläppen från fabriker och
            så vidare, men faktum är att en fjärdedel av alla utsläpp i Sverige
            kommer från livsmedel, alltså från det vi äter. Livsmedelskedjan
            påverkar miljön också på annat sätt, bland annat genom avskogning,
            genom utsläpp av gifter från konstgödsel och av andra miljögifter
            samt inte minst genom övergödning. Det är därför viktigt att vi
            tar ett grepp om frågan.
          </note>
          <note>
            Livsmedelsverket har som myndighet ansvar även för miljöfrågor,
            alltså inte bara för att vi ska äta hälsosamt. Det ansvaret underströks
            än mer i klimatpropositionen från 2009. Där påpekades just vikten
            av att ta ett grepp om utsläppen från livsmedelskedjan. Därför
            var jag en av dem som välkomnade att Livsmedelsverket lade fram
            sina förslag om miljösmarta matval i maj 2009. Det var ett program,
            kan man säga, som främst riktade sig till svenska konsumenter
            men också till skolor, företag, konsumentorganisationer med flera
            med tips, uppmaningar och tydliga faktaunderlag om hur vi kan
            äta på ett mer hållbart sätt. Jag vill understryka att det just
            var baserat på fakta utifrån ett samarbete med Naturvårdsverket,
            Sveriges lantbruksuniversitet och Institutet för Livsmedel och
            Bioteknik, SIK.
          </note>
          <note>
            Lika glad som jag blev när de miljösmarta matvalen togs fram
            i maj 2009, lika besviken blev jag för några veckor sedan då Livsmedelsverket
            meddelade att man var tvungen att dra tillbaka matvalen. Man gjorde
            det med hänvisning till kritik från EU, och generaldirektör Inger
            Andersson konstaterade i ett pressmeddelande att miljöhänsyn får
            stå tillbaka för frihandel.
          </note>
          <note>
            Jag vill fråga ministern hur det kunde bli på det viset med tanke
            på att frågan beretts på departementet. Jag tycker att det känns
            som att lantbruksministern inte har stått upp tillräckligt för
            vår myndighet och för det hållbara konsumerandet. Andra länder
            har liknande råd, till exempel Danmark och Storbritannien, och
            EU-kommissionen har en kampanj med namnet Ta kontroll där man
            uppmanar till att konsumera på ett hållbart sätt och till att
            konsumera livsmedel som kommer från lokala producenter. Som jag
            har förstått det var detta det kontroversiella i råden, alltså
            att Livsmedelsverket uppmanade till konsumtion av lokalproducerad
            mat.
          </note>
          <note>
            Jag vill fråga ministern: Får en myndighet inte längre uppmana
            svenska folket till ett mer miljövänligt ätande, och får man inte
            längre uppmana till att konsumera mer lokalproducerad mat? Om
            det är på det viset är det väldigt olyckligt. Det innebär i så
            fall en tillbakagång i miljöarbetet.
          </note>
          <note type="speaker">
            Anf. 51 JACOB JOHNSON (V):
          </note>
          <note>
            Fru talman! Detta är inte första gången jag debatterar med Eskil
            Erlandsson i den här frågan. Det framgår av Jens Holms interpellation
            att jag och dåvarande jordbruksminister Erlandsson hade en debatt
            för ganska exakt ett år sedan. I dag debatterar vi med landsbygds
            minister Erlandsson. Det är en namnändring som väl ligger i tiden
            landsbygdens möjligheter och problem behöver verkligen uppmärksammas.
          </note>
          <note>
            Bakgrunden till interpellationen är i dag som för ett år sedan
            Livsmedelsverkets råd om miljösmarta matval och att de har hindrats
            av EU-apparaten därför att de innehöll råd om att i vissa fall
            äta närproducerade livsmedel, något som EU-kommissionen och Rumänien
            hade invändningar mot, för det ansågs strida mot varors fria rörlighet
            på den inre marknaden.
          </note>
          <note>
            I interpellationsdebatten för ett år sedan hyste dock Erlandsson
            gott hopp om att den revidering av råden som var på gång efter
            EU-kommissionens invändningar skulle få framgång och kunna notifieras
            av EU. Avsevärt arbete har också nedlagts av berörda myndigheter
            och departement, men till slut kom beskedet i praktiken väl genom
            Kommerskollegium att myndigheten inte kunde stå bakom den nya
            version som utarbetats.
          </note>
          <note>
            Därför finner jag det lite anmärkningsvärt att landsbygdsministern
            i sitt svar beskriver det som att Livsmedelsverket kan notifiera
            råden igen om myndigheten så önskar. Råden är ju i praktiken tillbakadragna
            efter Kommerskollegiums ställningstagande. En fråga jag ställer
            mig är om det inte i själva verket är Kommerskollegium som äger
            den här frågan och så att säga överprövar och avgör om Livsmedelsverkets
            råd är lämpligt utformade. Kommerskollegium är regeringens expertmyndighet
            för utrikeshandel och handelspolitik och sorterar under Utrikesdepartementet,
            med handelsminister Ewa Björling som ansvarigt statsråd.
          </note>
          <note>
            Vi i Vänsterpartiet kritiserar EU för att vi anser att den så
            kallade fria marknadens intressen i praktiken går före sociala
            och miljömässiga hänsyn. Denna hantering av Livsmedelsverkets
            trots allt ganska enkla råd om miljösmarta matval exemplifierar
            enligt min mening detta väl. I praktiken har Kommerskollegium
            fått avgöra avvägningen mellan hänsynen till miljön, klimatet
            och frihandeln ett nog så talande exempel. Kanske är det så att
            landsbygdsministern gärna hade velat gå vidare med förnyad notifiering
            men att handelsminister Björling har sagt nej.
          </note>
          <note>
            Är det verkligen nödvändigt, kan man fråga sig, att be EU om
            lov när det gäller råd till allmänheten om miljövänliga matval?
            Så kallade notifiering avser i första hand såvitt jag förstår
            tekniska föreskrifter för olika produkter? Här handlar det inte
            om föreskrifter om produkter utan om råd från Livsmedelsverket.
          </note>
          <note>
            Fru talman! Landsbygdsminister Erlandssons partikollega och partiledare,
            näringsminister Olofsson, talade åtminstone tidigare om att EU
            måste bli smalare och vassare. Hur ser landsbygdsminister Erlandsson
            på detta önskemål från sin partiledares sida mot bakgrund av EU-kommissionens
            och Kommerskollegiums agerande i frågan om Livsmedelsverkets råd
            för miljösmarta matval?
          </note>
          <note type="speaker">
            Anf. 52 Landsbygdsminister ESKIL ERLANDSSON (C):
          </note>
          <note>
            Fru talman! Det är min fulla övertygelse att det går att kombinera
            principer, till exempel principen om varors fria rörlighet inom
            EU och ett gott miljö- och klimatarbete. Miljöhänsyn är nämligen
            som jag ser det inte en nationell fråga utan ett ansvar som vilar
            på alla på vår jord, för det är vår gemensamma ägodel, vår miljö,
            som vi måste värna och skydda. Det går inte att göra det bara
            nationellt.
          </note>
          <note>
            Jag vill uppmärksamma interpellanten och meddebattören Jacob
            Johnson på att vi deltar i en diskussion med ett flertal länder
            som initierades i samband med vårt ordförandeskap under fjolåret.
            I detta samarbete deltar bland annat länder som nämndes i debatten
            här: Storbritannien, Nederländerna, Danmark, Frankrike och Spanien.
            Vi har till och med tagit ett initiativ så att vi nu har fått
            ett nätverk som är döpt till Sustainable Food för att kunna identifiera
            på vilka områden det går att samarbeta i de här frågorna och för
            att också delge varandra kunskaper och idéer.
          </note>
          <note>
            Vad är det då som man kan identifiera som viktigt i sammanhanget
            när man pratar mat och klimat? Några saker har kommit upp i det
            nätverk som har bildats, och några kan man faktiskt fundera ut
            själv: Vad kan jag som konsument nationellt göra? Bland det viktigaste
            man kan göra nationellt och som individ är att se till att minska
            svinnet. Vi har ett otroligt svinn av mat, från jorden till bordet.
            Där tycker jag att den offentliga sektorn ska vara ett föredöme.
          </note>
          <note>
            Det andra jag tycker att man ska göra är att äta efter säsong.
            Då minskar man både svinnet och de kostnader och den miljöpåverkan
            som är förenad med till exempel lagring. Som tredje punkt brukar
            jag säga att man ska se till att transportera hem matvarorna från
            inköpsstället på ett miljösmart sätt: Däri ligger den stora miljöpåverkan
            när vi talar om transporter. Den ligger alltså för det mesta inte
            i ledet före affären.
          </note>
          <note>
            Varför har vi då valt att notifiera detta? Sverige valde alltså
            att notifiera Livsmedelsverkets miljösmarta matråd, bland annat
            på inrådan av Kommerskollegium och för att vi vill verka för en
            öppenhet i processen. Dessutom var detta bland de första råden
            av den här typen som togs fram i Europa. Det var också viktigt
            eftersom vi i Sverige ville säkerställa att vi lever upp till
            andra åtaganden som vi har iklätt oss, till exempel att vi ska
            ha fri rörlighet av varor och tjänster i den europeiska unionen.
            Det är viktigt att framhålla att vi gjorde detta inte därför att
            vi inte ville ha råden utan därför att vi ville lära ut till andra
            och också ta emot råd och dåd ifrån andra.
          </note>
          <note>
            Slutligen: Det är inte alltid säkert att det som kallas för närproducerade
            livsmedel också är de produkter som är de mest miljösmarta och
            miljövänliga, utan det kan faktiskt finnas andra saker som är
            mer klimatsmarta att köpa och äta.
          </note>
          <note type="speaker">
            Anf. 53 JENS HOLM (V):
          </note>
          <note>
            Fru talman! Tack, landsbygdsministern! Jag tror att jag sade
            fel i mitt tidigare anförande, så jag vill gärna korrigera det
            för protokollet.
          </note>
          <note>
            Landsbygdsministern räknade upp att man skulle minska svinnet,
            äta efter säsong och transportera hem varorna på ett miljövänligt
            sätt. Jag håller fullt ut med om det. Man kan också göra precis
            som Livsmedelsverket förespråkade, alltså äta mindre kött, mer
            vegetabilier och mer lokalproducerat. Det är några aspekter som
            kanske är ännu viktigare.
          </note>
          <note>
            Min huvudfråga är ändå: Går det att komma med uppmaningar om
            hur vi ska kunna äta på ett mer miljövänligt sätt utan att det
            strider mot EU:s marknadsprinciper? Landsbygdsministern säger
            att han hoppas att det går, men detta är ju ett exempel på att
            det inte går. EU har faktiskt stoppat oss, eller vi har kanske
            en regering som inte tar strid nere i Bryssel för våra myndigheters
            möjligheter att uppmana till miljövänligt sätt att konsumera?
            Här tycker jag att vi fortfarande inte har fått ett riktigt klart
            besked om hur detta egentligen har gått till.
          </note>
          <note>
            Landsbygdsministern säger att det står Livsmedelsverket fritt
            att komma med nya förslag om hur vi kan konsumera på ett hållbart
            sätt. Men det var precis det som EU sade nej till och precis det
            som landsbygdsministern och Kommerskollegium, såvitt jag förstår,
            till slut bestämde sig för att dra tillbaka förslaget för att
            inte ta strid nere i Bryssel och för att åtminstone kunna presentera
            en ny version som EU kanske kan acceptera.
          </note>
          <note>
            Jag tycker att Jacob Johnsons fråga om notifieringen är relevant.
            I direktivet 98/34 är stadgat vilka produkter som måste notifieras
            i Bryssel. Det handlar om tekniska föreskrifter som rör produkter.
            Jag ser inga krav från EU på notifiering ifall en myndighet kommer
            med allmänna råd råd som dessutom är vetenskapligt underbyggda.
          </note>
          <note>
            Vad händer med en sådan kampanj som Matlandet Sverige? Handlar
            inte, Eskil Erlandsson, Matlandet Sverige om att vi delvis ska
            se till att den lokala produktionen av livsmedel ökar? Det är
            ju en kampanj för svenska livsmedel. När man läser dokumenten
            om Matlandet Sverige ser man att det är fullt med uppmaningar
            till konsumtion av sådant som är närproducerat eller lokalproducerat.
            Där går det uppenbarligen bra, men då Livsmedelsverket tar fram
            sina råd blir det stopp. Jag tror att det blir stopp därför att
            landsbygdsministern inte har tagit strid i Bryssel för att vår
            myndighet ska kunna ta fram de här råden.
          </note>
          <note>
            Om det skulle vara så att EU verkligen sätter stopp, att EU har
            blivit en gigantisk apparat som omöjliggör för medlemsländerna
            att ha lite flexibilitet, krävs det en förändring. Då vill jag
            höra en minister som säger: Jag åker ned till Bryssel och tänker
            ändra på regelverket.
          </note>
          <note>
            Det skulle vara roligt om landsbygdsministern var intresserad
            av att driva krav inom reformeringen av den gemensamma jordbrukspolitiken
            till exempel samt av en större flexibilitet för medlemsländerna
            och av att man exempelvis ska kunna uppmana till närproducerat
            och lokalproducerat.
          </note>
          <note type="speaker">
            Anf. 54 JACOB JOHNSON (V):
          </note>
          <note>
            Fru talman! Landsbygdsministern kommenterade inte min fråga om
            han anser att exemplet här passar bra in på näringsminister Olofssons
            uttalande om att EU måste bli smalare och vassare. Jag tycker
            att EU visar en väldigt trubbig sida och att EU ger sig in på
            sådant som egentligen borde kunna hanteras av respektive land.
          </note>
          <note>
            Jag har förmånen att sitta med i Livsmedelsverkets insynsråd
            och har kunnat följa frågan också via insynsrådet. Jag kommer
            ihåg att jag i något skede sade att man för att tillgodose EU-kommissionens
            vakthundar kanske inte får skriva närproducerat eller lokalproducerat.
            Kanske måste man skriva korttransporterat eller något sådant för
            att lyfta fram det som orsakar miljöpåverkan. Det har man gjort
            i en version som förelåg här i vintras, men inte ens den tvättade
            versionen har man valt att gå vidare med.
          </note>
          <note>
            Jag vill också återkomma till frågan om ansvarsfördelningen mellan
            Livsmedelsverket och Kommerskollegium. Det är väl så att Livsmedelsverket
            inte äger frågan utan att det är Kommerskollegium som till syvende
            och sist avgör. Där sitter man, som sagt, på handelspolitiken,
            och prövar kanske i själva verket produkternas tekniska innehåll,
            de tekniska föreskrifterna. Har man inte gått utanför tillämplighetsområdet
            i anvisningarna när man börjar tillämpa metoden på råd när det
            gäller miljösmarta matval?
          </note>
          <note type="speaker">
            Anf. 55 Landsbygdsminister ESKIL ERLANDSSON (C):
          </note>
          <note>
            Fru talman! Som jag inledningsvis sade i mitt svar var anledningen
            till att vi drog tillbaka förslaget, notifieringen, i EU att dokumentet
            ändrats eller som interpellanten sade tvättats i så stor utsträckning
            att vi bedömt att det är bättre att myndigheten i lugn och ro
            arbetar vidare på det sätt som myndigheten bedömer vara bäst för
            att få en så bred, allmängiltig, sammanställning som möjligt men
            också med utgångspunkt i de ändringar som föreslagits och som
            också gjorts och som man fått in synpunkter på. Detta är bättre
            än att pressa fram, tvinga igenom, någonting som inte är bra och
            som kanske alltför få blir nöjda med.
          </note>
          <note>
            Låt mig igen kommentera det här med vad som är närproducerat
            och vad som är miljösmart och så vidare men också transporterna.
            När det gäller transporter av livsmedel vet vi i dag att transportens
            längd många gånger inte spelar en stor roll. Långa transporter,
            till exempel med en fullastad båt, är ofta betydligt klimatsmartare
            än korta transporter med en lastbil som dessutom kanske bara är
            lastad till en tredjedel. Vetenskapen och forskarna har hjälpt
            oss att räkna fram att det är på det sättet.
          </note>
          <note>
            För många livsmedel är det i primärproduktionen så att stora
            växthusgasutsläpp görs i själva produktionen. Den stora potentialen
            ligger i brukandet av jorden, i att bruka jorden på ett klimatsmart
            sätt så att klimatpåverkan minimeras.
          </note>
          <note>
            Finns det då inga goda anledningar till att köpa vad vi kallar
            för närproducerat? Jo, säger jag. Väldigt många konsumenter efterfrågar
            mat med identitet, mat som är trendmässig och mat vars härkomst
            och ursprung man vet. Det tycker jag är mycket roligt. Jag är
            mycket glad över den trend som i dag finns i vårt samhälle.
          </note>
          <note>
            Det finns en enorm potential i detta, inte minst i att bredda
            och öka landsbygdsföretagandet på området. Det försöker vi göra
            genom satsningen på visionen om Sverige som det nya matlandet.
            I det finns det till och med lite pengar för att utveckla de här
            verksamheterna så att vi kan dels tillgodose den konsumentefterfrågan
            som finns, dels skapa de jobb som jag vill ska finnas i alla delar
            av vårt fina, stora och vackra land.
          </note>
          <note>
            Är det då så att förslaget är stoppat av EU? Nej, det är inte
            stoppat av EU utan vi har valt att dra tillbaka förslaget. Jag
            tycker inte att man på något sätt ska chikanera dem i EU genom
            att påstå att det är de som har stoppat förslaget. Så är alltså
            inte fallet, utan vi har dragit tillbaka förslaget för att få
            fram ett bättre förslag och för att ge myndigheten möjlighet att
            i lugn och ro arbeta vidare på det sätt som myndigheten bedömer
            vara bäst.
          </note>
          <note>
            Fru talman! Slutligen: Att i den här debatten gå in på en fråga
            som är gigantisk, nämligen frågan om vår gemensamma jordbrukspolitik
            i Europa, avstår jag från.
          </note>
          <note type="speaker">
            Anf. 56 JENS HOLM (V):
          </note>
          <note>
            Fru talman! Det är någonting i landsbygdsministerns inlägg som
            inte riktigt hänger ihop, tycker jag. Först säger Erlandsson att
            huruvida maten är producerad lokalt eller importerad inte spelar
            någon större roll. Men sedan har vi kampanjen Matlandet Sverige
            som går ut på att man ska stärka den svenska produktionen. Pengar
            finns avsatta till exempel i En livsmedelsstrategi för hela Sverige,
            som jag läst och som kom 2008. Där har man avsatt 74 miljoner
            kronor till småskalig ekologisk produktion och till närproducerat.
          </note>
          <note>
            För övrigt kan jag instämma i att vi kan minska utsläppen mer
            ifall vi gör annat, till exempel om vi minskar köttkonsumtionen.
            Där skulle jag vilja säga att den största vinsten finns att hämta.
          </note>
          <note>
            Trots detta tycker jag att vi måste värna våra myndigheters möjlighet
            att komma med uppmaningar och smarta kostråd till våra medborgare.
            Jag förstår inte hur Livsmedelsverket, Naturvårdsverket eller
            andra myndigheter i framtiden ska kunna komma med smarta miljöråd
            till svenska folket ifall man inte till exempel får uppmana till
            en ökad konsumtion av lokalt producerad mat.
          </note>
          <note>
            Jag förstår heller fortfarande inte varför Erlandsson och regeringen
            väljer att gå omvägen via Bryssel och notifiera detta. Det står
            nämligen klart och tydligt i det notifieringsdirektiv som finns
            att det handlar om tekniska föreskrifter. Sådant måste notifieras,
            men inte allmänna råd. Det får alltså landsbygdsministern gärna
            kommentera i sitt sista inlägg. Kommentera också gärna hur Livsmedelsverket
            och andra myndigheter i framtiden ska kunna komma med råd om till
            exempel en ökad konsumtion av lokalt producerade varor.
          </note>
          <note type="speaker">
            Anf. 57 Landsbygdsminister ESKIL ERLANDSSON (C):
          </note>
          <note>
            Fru talman! Det är ju så att det i en komplex värld vi lever
            nämligen i en komplex värld finns många saker som måste knytas
            samman och bindas samman. Det ena utesluter inte det andra.
          </note>
          <note>
            Självklart ska vi handla och göra olika saker för att förbättra
            det klimatarbete som har varit eftersatt i vår del av världen
            och i många andra delar av världen hur länge som helst. Det utesluter
            dock inte att vi vill bygga välstånd genom att ha en fri rörlighet
            av varor och tjänster på en inre marknad inom den europeiska unionen
            och också bygga välstånd, jobb och utveckling i andra delar av
            världen genom en fri och öppen handel. Dessa saker måste knytas
            samman.
          </note>
          <note>
            Jag är mycket fast i att säga att det inte alltid är så att det
            är transporten som har den stora miljöpåverkan. Den fullastade
            båten är mer klimatsmart än vad den till en tredjedel fyllda lastbilen
            är på den korta distansen vad gäller att transportera vilken vara
            det än må vara.
          </note>
          <note>
            Hur hänger då detta samman med Matlandet Sverige? Ja, jag ser
            otroliga möjligheter att öka den svenska livsmedelsproduktionen.
            Det ger jobb, utveckling och en möjlighet för inte bara svenskar
            utan också andra konsumenter att köpa de förträffliga produkter
            vi kan producera i Sverige och kanske till och med möjligheten
            att sälja på export och öka exporten.
          </note>
          <note>
            Det är därför vi också har ett exportmål i visionen om Matlandet
            Sverige. Vi ska exportera lika mycket mat, lika mycket livsmedel,
            som vi köper. Jag är övertygad om att det skapar jobb och välfärd
            i vårt land likaväl som det skapar jobb, utveckling och välfärd
            i andra delar av både den europeiska unionen och världen i övrigt.
          </note>
          <note>
            Tack för en intressant och spännande interpellationsdebatt!
          </note>
          <note>
            Överläggningen var härmed avslutad.
          </note>
          <note>
            Ajournering
          </note>
          <note>
            Kammaren beslutade kl. 16.03 på förslag av förste vice talmannen
            att ajournera förhandlingarna till kl. 18.00.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 18.00.
          </note>
          <note>
            7 § Svar på interpellation 2010/11:76 om anställningsvillkoren
            för statligt anställda vid bolagisering
          </note>
          <note type="speaker">
            Anf. 58 Statsrådet STEFAN ATTEFALL (KD):
          </note>
          <note>
            Fru talman! Ulla Andersson har frågat mig om avsikten med bolagiseringen
            av statliga myndigheter är att de ska byta avtalsområde, och om
            så inte är fallet, om jag avser att vidta några åtgärder för att
            bolagiseringar av statliga myndigheter fortsättningsvis inte ska
            innebära förändringar av tillhörigheten till avtalsområden.
          </note>
          <note>
            Den svenska förvaltningsmodellen innefattar en långtgående delegering
            av de arbetsgivarpolitiska frågorna till Arbetsgivarverket och
            till myndigheterna. Arbetsgivarverket är den statliga arbetsgivarorganisationen,
            i vilken myndigheterna är obligatoriska medlemmar. Verket sluter
            kollektivavtal på statens vägnar.
          </note>
          <note>
            Arbetsgivarverket får enligt sin instruktion företräda icke-statliga
            arbetsgivare som myndigheten bedömer har intressegemenskap med
            statliga arbetsgivare och som har uppdragit åt myndigheten att
            träffa kollektivavtal.
          </note>
          <note>
            Om en myndighet bolagiseras är det upp till bolaget att avgöra
            huruvida man önskar kvarstå som medlem i Arbetsgivarverket eller
            vill ansluta sig till någon annan arbetsgivarorganisation.
          </note>
          <note>
            Det är således upp till respektive bolag att bedöma vilken arbetsgivarorganisation
            man önskar tillhöra. Sedan är det förstås en annan fråga huruvida
            man antas som medlem. Jag anser att detta är en bra ordning och
            avser inte att vidta några förändringar i detta avseende.
          </note>
          <note>
            En viktig utgångspunkt för regeringen är att värna den statliga
            kärnverksamheten. Renodlingen av den statliga verksamheten bör
            därför fortsätta genom ytterligare omstruktureringar och omprövningar
            av det offentliga åtagandet. Uppgifter som inte tillhör statens
            kärnverksamhet bör avvecklas eller överlåtas till annan huvudman.
            Detta redovisades i regeringens proposition Offentlig förvaltning
            för demokrati, delaktighet och tillväxt som överlämnades till
            riksdagen i mars i år.
          </note>
          <note type="speaker">
            Anf. 59 ULLA ANDERSSON (V):
          </note>
          <note>
            Fru talman! Jag vill tacka statsrådet för svaret, även om jag
            måste säga att jag blev mycket besviken när jag såg det. Statsrådet
            avsäger sig totalt allt politiskt ansvar för arbetsvillkoren för
            de anställda i statliga bolag och även en del myndigheter, oavsett
            vilka försämringar som det faktiskt innebär.
          </note>
          <note>
            Borta är allt prat om att staten och det offentliga ska vara
            ett föredöme som arbetsgivare. Här ser vi ett väldigt tydligt
            mönster där staten på olika sätt försämrar villkoren för de anställda,
            men det politiskt ansvariga statsrådet verkar tyvärr inte ha något
            bekymmer med det. Tydligen är det stor skillnad på retorik och
            praktik.
          </note>
          <note>
            Gång på gång har nu villkoren försämrats för de statligt anställda
            när myndigheter har blivit bolag eller som nu när Luftfartsverket
            och Metria ska bilda bolag. I fråga om Luftfartsverket är det
            mycket klart att man anser att det går att pressa kostnaderna
            genom att försämra villkoren för de anställda. På de overheadbilder
            jag har tagit del av och som jag också har med mig här kan man
            klart utläsa att det också är det som är meningen. Kostnadsnivån
            måste sjunka, och det ska uppnås genom ett nytt kollektivavtal
            som bland annat innebär längre arbetstider, kortare semester och
            mindre personal som ska utföra samma arbetsuppgifter. Det står
            väldigt tydligt och klart i de overheadbilder som man presenterat
            från Luftfartsverkets ledning.
          </note>
          <note>
            Luftfartsverket har dessutom vid bildandet av det nya bolaget
            NUAC HB, ett bolag som ska bildas för att hantera flygledning
            över luftrummet över Danmark och Sverige, genomfört en rad försämringar
            i anställningsvillkoren för de svenska anställda i bolaget. De
            danska anställda som ska ingå i bolaget får behålla sina tidigare
            villkor villkor som dessutom var bättre än vad svenskarna hade.
          </note>
          <note>
            Det är tydligen så att den danska staten anser att det är viktigare
            att ha bättre arbetsvillkor för sina anställda än vad den svenska
            staten gör i det här fallet. De försämringar som sker i det bolaget
            handlar om allt från försämrad möjlighet till föräldraledighet
            till längre arbetstider, lägre ersättning för arbetsresor, lägre
            ersättning för skiftgång och så vidare.
          </note>
          <note>
            Fackförbundet ST har agerat och försökt uppmärksamma på de försämringar
            som faktiskt sker. I ett brev har man skrivit att det här är helt
            främmande för hur parterna inom staten brukade bete sig mot varandra.
            Lokala avtal har sagts upp mitt under pågående förhandlingar,
            och arbetsgivaren har när parterna inte har kommit överens ensidigt
            beslutat om vilka villkor som ska gälla. Det har därmed inneburit
            försämringar i form av frysning av tarifflöner och längre arbetstid.
            Det här är alltså för de anställda som ska vara kvar i myndigheten.
          </note>
          <note>
            Fackförbundet ST skriver i sitt brev: Genom att agera på detta
            sätt har Luftfartsverket inte visat denna respekt för de fackliga
            organisationerna och därmed inte sin personal.
          </note>
          <note>
            Jag skulle kunna fortsätta så här. Jag har många exempel på myndigheter
            som har blivit statliga bolag, där försämringar har skett för
            de statligt anställda.
          </note>
          <note>
            Jag vill fråga statsrådet om det är det som är meningen. Är det
            det här som är huvudsyftet med bolagiseringen? Om inte, varför
            inte då försöka vidta några åtgärder där man garanterar likvärdiga
            villkor? Bland annat har vi det statliga trygghetsavtalet som
            är väldigt bra och omfattande och skapar möjligheter till omställning
            som inte de här privata avtalsområdena har. Det har också Luftfartsverket
            insett och till och med sagt upp anställda i förväg för att de
            ska kunna ta del av det avtalet.
          </note>
          <note>
            Vore det inte dags att agera, statsrådet?
          </note>
          <note type="speaker">
            Anf. 60 Statsrådet STEFAN ATTEFALL (KD):
          </note>
          <note>
            Fru talman! Nu tror jag att det är viktigt att sortera tankarna
            och styra upp den här diskussionen.
          </note>
          <note>
            För det första har vi alltså en långtgående arbetsgivarpolitisk
            delegering till Arbetsgivarverket och till de enskilda myndigheterna
            att exempelvis sluta avtal med sina motparter. Denna princip och
            arbetsfördelning har utvärderats och avrapporterats till riksdagen
            flera gånger, och vad jag vet har inte Vänsterpartiet heller varit
            emot den ordning som gäller.
          </note>
          <note>
            Då är frågan: Om man nu tycker att det är en riktig princip,
            ska regeringen då hoppa in i vissa avtalsförhandlingar, eller
            ska vi hålla på den svenska modellen med kollektivavtal och överenskommelser?
            Det är den första frågan som jag tror att Ulla Andersson måste
            tänka igenom och besvara.
          </note>
          <note>
            För det andra: Hur fungerar den svenska arbetsrätten här? Det
            är så att man faktiskt tar med sig sina villkor till det nya sammanhanget
            om man exempelvis går från myndighetsform till bolagsform eller
            byter ägare. Om det inte finns något kollektivavtal i den nya
            organisationsformen har man med sig de gamla reglerna. Finns det
            ett nytt kollektivavtal omfattas man efter en övergångsperiod
            av det nya kollektivavtalet.
          </note>
          <note>
            Är det så att vi ska ingripa och säga att vissa kollektivavtal
            är bättre än andra? Vilken typ av arbetsgivarpolitik står egentligen
            Vänsterpartiet för?
          </note>
          <note>
            Är då de nya avtalen i regel sämre eller bättre? Erfarenheterna
            när man tittar igenom detta är att det är svårt att bedöma, för
            det finns ofta olika regler. Man kanske har lite sämre på lönesidan
            men bättre på pensionssidan. Man kanske har lite olika regler
            kring arbetstid och liknande. Det är inte alltid lätt att jämföra.
            Jag vet exempel där man också har klagat från fackligt håll att
            man inte fått över de nya reglerna hos den nya arbetsgivaren som
            haft bättre kollektivavtal, utan de gamla avtalen har följt med
            under en viss period.
          </note>
          <note>
            Det finns alltså inget som är svart och vitt i den här frågan,
            men jag har respekt för den svenska modellen, jag har respekt
            för kollektivavtalsmodellen och jag har respekt för den arbetsgivarpolitiska
            delegeringen. Varför har inte Ulla Andersson samma respekt för
            de här spelreglerna på arbetsmarknaden?
          </note>
          <note type="speaker">
            Anf. 61 ULLA ANDERSSON (V):
          </note>
          <note>
            Fru talman! Självklart ska inte politiker gå in i förhandlingarna,
            men politiker är också arbetsgivare och kan tala om vilka minimivillkor
            man tycker ska kunna gälla i direktiven till omorganisationen
            vid bolagsbildning. Det är möjligt. Där kan man tydligt skriva
            in till exempel att principen är att de anställdas anställningsvillkor
            inte ska försämras, att huvudanledningen till ombildningen inte
            är att anställningsvillkoren ska förändras eller försämras. Man
            kan skicka väldigt många signaler genom tydliga skrivningar till
            direktiven.
          </note>
          <note>
            Det är lite intressant nu att Metria också ska bilda bolag. När
            den utredningen gjordes skrev den som då var utredare: Erfarenhetsmässigt
            vid tidigare bolagiseringar har den övergående personalen i huvudsak
            fått behålla samma anställningsvillkor som gällt hos den gamla
            arbetsgivaren. Det skrev den dåvarande utredaren, som nu tydligen
            också ska fortsätta arbetet när det gäller Metria. Redan då agerade
            ST och sade: Men nu går det nog lite långt här, visst har villkoren
            försämrats. Men fackförbundet ST säger att det nu har gått mycket,
            mycket längre.
          </note>
          <note>
            Jag kan ta upp flera bolagsbildningar, för ni vill bilda väldigt
            mycket bolag och privatisera. Det som sker i Luftfartsverket handlar
            ju om att ni vill bolagisera en del verksamhet och sedan konkurrensutsätta
            den. Därför ska nu Luftfartsverket bilda ytterligare ett bolag.
            Därmed vill de vara med och konkurrera och måste då pressa de
            anställdas villkor. Och det är mycket tydligt att det är just
            det som det handlar om.
          </note>
          <note>
            Det står på flera av overheadbilderna att man ska pressa kostnaderna
            genom att försämra i anställningsvillkoren. Det är ganska mycket
            pengar som man räknar med att tjäna på det, både i sämre semestervillkor,
            i längre arbetstider och så vidare.
          </note>
          <note>
            Visst, på någon punkt är det säkert lite bättre ersättning. Men
            i totalen är Luftfartsverket mycket tydligt med att det som åsyftas
            är just att pressa kostnaderna, och då ska avtalen omförhandlas.
            De säger dessutom upp alla avtal mitt under pågående förhandlingar
            och beslutar sedan ensidigt vilka villkor som ska gälla om man
            inte kommer överens. Så har inte staten agerat tidigare. Det här
            är något nytt, Stefan Attefall. Du borde agera eller ge någon
            signal om hur du politiskt tycker att det här ska gå till. Jag
            tycker att det är mycket upprörande.
          </note>
          <note>
            Jag hoppas och vill tro att man politiskt står upp för det man
            brukar säga, att det offentliga ska vara en bra arbetsgivare,
            ett föredöme. Så är det inte i det här fallet. Här är det så tydligt
            och klart att avsikten är att pressa kostnaderna, och det drabbar
            de anställda. Fler arbetsuppgifter ska utföras av färre anställda
            som ska jobba längre tid, ha sämre semestervillkor och så vidare.
            Det är väldigt tydligt.
          </note>
          <note>
            Fackförbundet ST frågar i sitt brev om meningen med bolagsbildningarna
            är att det ska vara någon form av shoppingverksamhet bland de
            nya bolagen när det gäller vilket avtalsområde de ska kunna välja.
          </note>
          <note>
            Jag tycker att det borde vara dags att vakna upp. Din företrädare
            tyckte i alla fall att det här var ett problem, även om han inte
            gjorde så mycket. Men statsrådet verkar inte ens inse att det
            är ett problem, och det gör mig mycket orolig.
          </note>
          <note>
            Man kan undra på vilket sätt det här ska gå till i framtiden,
            för avsikten är ju att privatisera mer och sälja ut mer. Därmed
            ska de anställda pressas i än större utsträckning än vad de gör
            i dag.
          </note>
          <note type="speaker">
            Anf. 62 Statsrådet STEFAN ATTEFALL (KD):
          </note>
          <note>
            Fru talman! Staten ska självklart vara en god arbetsgivare. Staten
            ska följa spelreglerna på arbetsmarknaden. Statliga arbetsgivare
            ska också följa de spelregler som gäller inom sina avtalsområden.
          </note>
          <note>
            Det intressanta är att om regeringen och riksdagen bestämmer
            att man ska delegera det arbetsgivarpolitiska ansvaret till myndigheterna
            och till Arbetsgivarverket och att man i förhandlingar med de
            fackliga organisationerna ska finna avtalsvillkor som är rimliga
            och bra, då kan man inte hoppa in och ut ur den processen som
            man tycker att det passar.
          </note>
          <note>
            Ulla Andersson säger att politikerna ska stifta minimivillkor
            vid bolagsbildningar och liknande. Här ska vi plötsligt ha något
            slags minimiavtal formulerade av politiker. Det är inte i enlighet
            med den svenska modellen, att man litar på att det finns starka
            och jämbördiga parter som finner bra villkor för varandra.
          </note>
          <note>
            Här radar Ulla Andersson upp en massa olika påståenden om ett
            avtalsområde. Jag kan inte bedöma dem. Jag känner inte till alla
            detaljerna. Jag har en viss erfarenhet av att det kanske inte
            är den korrekta och heltäckande bilden som Ulla Andersson tecknar.
            Men jag utgår från att vi har fackliga starka organisationer som
            bedriver förhandlingar och verkar för sina medlemmars villkor.
          </note>
          <note>
            Jag tror inte att det här handlar om huruvida villkoren är bra
            eller dåliga. Bakom det här ligger att Ulla Andersson egentligen
            inte vill att man ska försöka effektivisera verksamheter och kanske
            bolagisera i vissa sammanhang, utan det finns något slags ideologisk
            övertygelse om att allt ska ske som det alltid har skett, i statlig
            regi.
          </note>
          <note>
            Jag tror att man ska söka efter den lösning som är bäst för medborgarna,
            bäst för dem som ska nyttja tjänsterna. Det måste vara det huvudsakliga
            och primära syftet med statlig verksamhet, oavsett om den sker
            i verksform, myndighetsform eller bolagsform. Då gäller det att
            finna den mest optimala lösningen.
          </note>
          <note>
            Sedan har vi tydliga arbetsrättsliga regler. Vi har Arbetsdomstolens
            utlåtande om hur kollektivavtalen ska hanteras vid sådana här
            övergångar. Det finns tydligt reglerat. Det finns erfarenheter
            som visar att det inte är så lätt att värdera vad som är bra och
            dåliga villkor, utan ofta är det en bedömningsfråga hur man värderar
            olika faktorer som kan skilja sig åt lite grann mellan olika avtalsområden.
          </note>
          <note>
            Självklart tycker jag att det är viktigt att statliga myndigheter,
            statliga verk och statliga bolag är goda föredömen, men jag vill
            också ha ordning och reda så att man har en tydlig rollfördelning.
            Jag tror inte på ett system där politiker i vissa lägen hoppar
            in och säger ajabaja, gör inte så, och i nästa ögonblick säger
            att det här ska vi inte lägga oss i. Man måste ha en konsekvent
            linje.
          </note>
          <note>
            Litar man på myndigheterna och de fackliga organisationernas
            förmåga att teckna kollektivavtal, litar man på den svenska modellen
            eller vill man ha statliga inhopp i avtalsrörelsen? Det senare
            verkar vara Ulla Anderssons modell.
          </note>
          <note type="speaker">
            Anf. 63 ULLA ANDERSSON (V):
          </note>
          <note>
            Fru talman! ST skriver i ett remissvar så här: Regeringen uttalar
            sig ofta om vikten av att staten som arbetsgivare agerar som ett
            föredöme. Därmed kan inte avsikten vara att bolagiseringen i sig
            ska medföra stora förändringar av anställningsvillkoren. Med erfarenheterna
            från nyligen genomförda bolagiseringar anser ST därför att det
            är dags att regeringen tydligt uttalar direktiven till organisationskommittén,
            att regeringen förutsätter att den övergående personalen i huvudsak
            får behålla samma anställningsvillkor som gällt hos den gamla
            arbetsgivaren. Och det var just det jag menade med minimivillkor.
            Att Stefan Attefall sedan vill lägga saker i min mun som jag aldrig
            någonsin har påstått är en annan sak.
          </note>
          <note>
            Effektivisera javisst, jag tycker att det är bra att effektivisera,
            men jag tycker att pengarna ska behållas i skattebetalarnas händer.
            Jag vill inte ha in vinster i verksamheter.
          </note>
          <note>
            Att ett företag registrerat i Qatar ska ta över luftrummet över
            Sverige och Danmark har jag väldigt svårt att förstå. Man kan
            effektivisera verksamhet på annat sätt. Dessutom är det min övertygelse
            att om man har goda anställningsvillkor, om man tar väl hand om
            personalen och de får en stor delaktighet och inflytande och om
            man håller sig till förhandlingar och inte säger upp gällande
            avtal, då tror jag att man når väldigt långt i arbetet.
          </note>
          <note>
            Min övertygelse är definitivt inte att man ständigt ska försämra
            arbetsvillkoren för de anställda, vilket nu staten kontinuerligt
            gör genom bolagiseringarna. Jag menar att det är ett problem.
            Jag vill att fler ska vilja jobba för staten i framtiden. Det
            är mycket, mycket viktigt. Därför anser jag också att arbetsvillkoren
            inte ska försämras. Men statsrådet Attefall tycker tydligen inte
            att det är något problem. Man ska ha fortsatta försämringar av
            arbetsvillkoren.
          </note>
          <note>
            Tror inte Stefan Attefall på mig kan han gå in och titta på Luftfartsverkets
            egna overheadbilder som finns tillgängliga för allmänheten. Där
            står det klart och tydligt att arbetsvillkoren ska försämras.
          </note>
          <note type="speaker">
            Anf. 64 Statsrådet STEFAN ATTEFALL (KD):
          </note>
          <note>
            Fru talman! Ulla Andersson gör misstaget att tro att jag på något
            sätt är både ansvarig och inne i detaljerna kring Luftfartsverket
            och dess bolagisering.
          </note>
          <note>
            Vad jag försöker hävda är de statliga principer som gäller för
            hur man hanterar kollektivavtal. Regeringen och staten som arbetsgivare
            kan inte uttala vad som helst. Vi har en arbetsdomstol som också
            uttalar sig. Där står det tydligt att huvudregeln i § 28 MBL är
            att överlåtarens kollektivavtal inte ska fortsätta att tillämpas
            om förvärvaren redan är bunden av ett kollektivavtal som kan tillämpas
            för en arbetstagare som följt med vid övergången. Det handlar
            alltså i ett sådant läge om att gå från ett kollektivavtal till
            ett annat kollektivavtal.
          </note>
          <note>
            Ulla Andersson hävdar att det här kollektivavtalet innebär något
            slags u-landsmisär. Jag kan inte bedöma det. Jag tror inte att
            våra fackliga organisationer tecknar så dåliga avtal. Jag kan
            inte heller bedöma vad som är bra och vad som är dåligt med olika
            avtal. Jag försöker bara hävda den princip som riksdagen, inklusive
            Vänsterpartiet, har ställt sig bakom ett otal gånger, det vill
            säga att vi har en långtgående arbetsgivarpolitisk delegering
            och att vi litar på den svenska modellen med förhandlingar.
          </note>
          <note>
            Det innebär att det vid övergångar kan uppstå vissa problem.
            Här finns Arbetsdomstolens uttalanden som ger oss riktlinjer för
            hur vi ska hantera dem. Och jag utgår från att de statliga aktörerna
            är goda föredömen och goda arbetsgivare. Sedan får ansvarigt statsråd
            självklart följa frågorna på respektive område. Det är den princip
            som gäller och som också är godkänd av Sveriges riksdag, och den
            försvarar jag.
          </note>
          <note>
            Överläggningen var härmed avslutad.
          </note>
          <note>
            8 § Svar på interpellation 2010/11:98 om service i hela landet
          </note>
          <note type="speaker">
            Anf. 65 Statsrådet STEFAN ATTEFALL (KD):
          </note>
          <note>
            Fru talman! Lena Olsson har frågat mig vilka åtgärder jag avser
            att vidta med anledning av att vissa statliga myndigheter var
            negativa till de förslag som utredningen Utveckling av lokal service
            i samverkan har lämnat i sitt slutbetänkande. Lena Olsson har
            också frågat om jag avser att komma med något förslag till riksdagen
            under våren 2011.
          </note>
          <note>
            Syftet med att remissbehandla utredningsförslag är att de ska
            bli allsidigt belysta. Regeringen fäster stor vikt vid de synpunkter
            och fakta som myndigheterna lyfter fram i sina yttranden. De synpunkter
            som myndigheterna framfört är en del av regeringens beredningsunderlag
            och föranleder inte i sig några särskilda åtgärder från regeringens
            sida oavsett om myndigheterna delar utredarens uppfattning eller
            inte.
          </note>
          <note>
            Min uppfattning är att de stora myndigheterna gör ett ambitiöst
            och framgångsrikt arbete med att bygga upp ett nät av gemensamma
            servicekontor i hela landet, inte bara i storstäderna. Genom den
            samverkan som myndigheterna har genomfört har det varit möjligt
            att upprätthålla statlig service på orter där det inte varit möjligt
            för var och en av myndigheterna att upprätthålla en egen närvaro.
            Genom servicekontoren får också medborgarna tillgång till hela
            myndighetens service och tjänster även på kontor som tidigare
            hade ett mer begränsat utbud. Jag menar därför, i motsats till
            Lena Olsson, att utvecklingen går mot en förbättrad service i
            alla delar av landet. Därmed är det inte sagt att den inte skulle
            kunna förbättras ytterligare.
          </note>
          <note>
            I den förvaltningspolitiska propositionen Offentlig förvaltning
            för demokrati, delaktighet och tillväxt anger regeringen den inriktning
            som ska gälla för utvecklingen av myndigheternas service. Varje
            myndighet ansvarar för servicen på det egna området där myndigheten
            själv bäst känner behoven. Utgångspunkten för myndigheternas arbete
            ska vara en likvärdig tillgång till service. Den samverkan som
            några myndigheter har inlett bör utvidgas och fördjupas. Regeringen
            framhåller också att utvecklingen av den statliga servicen bör
            ske i dialog med berörda kommuner.
          </note>
          <note>
            Utredningen fick ett blandat mottagande där framför allt de myndigheter
            som har omfattande medborgarkontakter ifrågasatte utredningens
            underlag och förslag. Det är en grannlaga uppgift att bereda förslagen.
            Alla olika perspektiv måste beaktas. Vi behöver samtidigt beakta
            både de önskemål som framförs av till exempel kommuner och de
            bedömningar som myndigheterna gör av behovet av deras service
            och tjänster.
          </note>
          <note>
            Den beredningen pågår för närvarande i Regeringskansliet, och
            jag kan därför i talande stund inte ge något svar på Lena Olssons
            fråga om när eventuella förslag kan komma att läggas fram. Jag
            kan dock försäkra Lena Olsson om att jag som civilminister arbetar
            intensivt med frågan om hur myndigheter ska kunna erbjuda en god
            service till alla medborgare.
          </note>
          <note>
            Slutligen måste understrykas att offentlig service självklart
            ska tillhandahållas via olika kanaler. Telefonitjänster och olika
            e-tjänster är i dag förstahandsval för många människor. Människor
            som av olika skäl har behov av personliga kontakter får inte lämnas
            utanför, men det är ingalunda självklart att behovet av fysiska
            kontor alltid kommer att vara detsamma. När fler och fler medborgare
            väljer att använda myndigheternas e-tjänster för att det är mer
            praktiskt minskar behovet av fysisk närvaro. Det är därför viktigt
            att ha en helhetssyn på hur den offentliga servicen via olika
            kanaler bör utvecklas.
          </note>
          <note type="speaker">
            Anf. 66 LENA OLSSON (V):
          </note>
          <note>
            Fru talman! Jag tackar statsrådet för svaret. Det är ett svar
            som dock inte lämnar något vidare besked vare sig till mig eller
            till våra medborgare på landsbygden. I verkligheten ser det ut
            så här: Statens myndigheter slår samman sina kontor, antalet handläggare
            minskar och avståndet mellan myndighet och medborgare ökar. Det
            är lätt för mig och alla andra landsbygdsbor att instämma i Högdahlsutredningens
            slutsats att den statliga servicen i mindre kommuner har blivit
            betydligt sämre. Så ser verkligheten ut, statsrådet.
          </note>
          <note>
            Jag tar upp i interpellationen att det brådskar. Det är en ödesfråga;
            något måste hända. Det måste snabbt läggas fram förslag så att
            man i detta skede, här och nu, kan behålla den service som är
            kvar men också utveckla den. Den statliga servicen är en förutsättning
            för att all annan service ska fungera.
          </note>
          <note>
            Regeringen säger med fina ord att hela landet ska leva och att
            våra medborgare ska ha likvärdig service i hela landet. Jag kan
            konstatera att det är mycket snack men i princip ingen verkstad.
            Det finns inga konkreta förslag. Landsbygdsdepartementet och landsbygdsminister
            ter sig som ett totalt fiasko när de konkreta åtgärderna för landsbygdsborna
            lyser med sin frånvaro.
          </note>
          <note>
            Statsrådet säger i sitt svar att de stora myndigheterna gör ett
            ambitiöst arbete för att bygga upp service. Det är dock samma
            myndigheter som är emot utredningens förslag. Svaret tolkar jag
            som att myndigheterna själva bestämmer vilken täckning och service
            det ska finnas över landet.
          </note>
          <note>
            Men, statsrådet, hur svårt kan det vara? Det måste väl ändå vara
            regeringen som bestämmer om detta. Eller har vi fått en ny ordning
            i landet?
          </note>
          <note>
            Inte kan ni låta era egna myndigheter bestämma och leva sina
            egna liv. Ni kan, vilket jag har tagit upp förut, genom regleringsbrev
            och direktiv tala om för dem vad som gäller. Regering och politik
            ska tala om för myndigheterna vilken täckning de ska ha i landet
            det säger man också i fina ordalag och att de måste samarbeta
            med kommuner, organisationer och privata företag etcetera.
          </note>
          <note>
            Det är dags att börja styra och visa vem det är som bestämmer
            när de stora myndigheterna beter sig som trotsiga tonåringar.
          </note>
          <note>
            Statsrådet ger besked om att han inte vet när det kommer något
            förslag. På landsbygdsriksdagen i Sunne lovade vartenda parti
            att man skulle göra verkstad av dessa förslag. Har man ångrat
            sig? Har man tagit tillbaka det man lovat? Kommer man att svika
            sina väljare?
          </note>
          <note>
            Samarbete mellan statliga myndigheter, kommuner och organisationer
            ska vara en huvudregel.
          </note>
          <note>
            Det behövs ett förslag nu till våren. Regeringen ska styra sina
            myndigheter, inte tvärtom. Medborgarna i hela landet ska ha likvärdig
            service; det har ni sagt. Starta omedelbart ett arbete inne i
            Regeringskansliet för att samordna detta! Landsbygden har utretts
            upp och ned och fram och tillbaka; det räcker nu!
          </note>
          <note type="speaker">
            Anf. 67 Statsrådet STEFAN ATTEFALL (KD):
          </note>
          <note>
            Fru talman! Jag delar mycket av Lena Olssons engagemang för service
            och statlig närvaro runt om i landet. Jag har själv rötterna i
            Småortssverige och ser också dessa behov.
          </note>
          <note>
            Det är dock viktigt att vi försöker nyansera diskussionen. Det
            är trots allt en ganska komplex fråga. Man blandar ibland ihop
            två saker i dessa diskussioner. Det ena är god service och det
            andra är statlig fysisk närvaro, vilket inte alltid är samma sak.
          </note>
          <note>
            Ta till exempel Skatteverket som har utvecklat sin hemsida, sin
            service via nätet mycket. De flesta medborgare som kommer åt denna
            service via nätet upplever att servicen har förbättrats. Det innebär
            inte att de alltid har fysisk tillgång till en skattehandläggare
            i närheten av där de bor.
          </note>
          <note>
            Vi ser också hur ny teknik används alltmer av statliga myndigheter,
            vilket tillsammans med effektiviseringskrav hos myndigheterna
            gör att man ibland måste se över sina verksamheter och hur man
            är organiserad.
          </note>
          <note>
            Jag håller med kritiken från Lena Olsson om att effektiviseringen
            och verksamhetsförändringen ibland sker alltför isolerat i varje
            myndighet. Det var bland annat därför Lars Högdahls utredning
            kom till, och det är bland annat därför vi jobbar med frågorna.
          </note>
          <note>
            Men, som sagt, statlig närvaro i fysisk mening är inte alltid
            detsamma som en god service.
          </note>
          <note>
            Vi vet också att tack vare servicekontor har man kunnat rädda
            statlig närvaro på många orter. Det finns också många orter där
            det inte skulle ha funnits någon myndighetsnärvaro kvar om vi
            inte haft servicekontoren. Skatteverket har, genom att etablera
            servicekontor, kunnat finnas kvar på ett femtiotal orter i landet,
            bland annat i Borlänge en kommun som ligger i Lena Olssons valkrets.
          </note>
          <note>
            Det finns många sidor av den här diskussionen. Det viktiga är
            att vi ser till att medborgarna får god service. Då krävs det
            hjälp av ny teknik och att man finns fysiskt nära. Det kommer
            vi aldrig att kunna vara överallt. Därför måste vi se till att
            staten finns närvarande på så många platser som möjligt genom
            servicekontor och genom att myndigheterna finns där de behöver
            finnas. Samtidigt har vi ett effektiviseringskrav eftersom vi
            vill hushålla med skattebetalarnas pengar. I mixen av olika hänsyn
            gäller det att finna bra lösningar. Det arbetar vi med kontinuerligt.
            Det är också en del av det beredningsarbete som pågår i Regeringskansliet.
          </note>
          <note type="speaker">
            Anf. 68 LENA OLSSON (V):
          </note>
          <note>
            Fru talman! Stefan Attefall säger att den här servicen inte kan
            finnas överallt. Det som utredningen och Högdahl föreslår är att
            det ska finnas minst ett servicekontor i varje kommun; det finns
            298 kommuner. Den samordning och effektivisering man har gjort
            hittills har resulterat i att man centraliserat statlig service
            till större städer, till exempel Borlänge. Utredningen menar att
            medborgare även i landsbygdskommuner är skattebetalare och har
            rätt att kräva viss service.
          </note>
          <note>
            Jag vill ställa en fråga till Stefan Attefall. Vi har talat om
            landsbygdsutveckling många gånger, även med din företrädare Mats
            Odell. Det är viktigt att det finns en grundläggande service.
            Om staten tar sina myndigheter och drar därifrån, vad skickar
            det för signaler till dem som ska vara kvar? Det är ganska lätt
            att räkna ut.
          </note>
          <note>
            Du säger att statlig god service inte behöver vara fysisk. Den
            sociala kontakten måste finnas. Människor måste kunna mötas och
            ha ett utbyte. Det har jag sagt många gånger. Snart blir det så
            att landsbygdsbefolkningen ska åka bil för att komma i kontakt
            med en myndighetsperson. Är medborgarna till för myndigheten eller
            tvärtom? Jag tror mig veta att det ska vara tvärtom.
          </note>
          <note>
            Du nämner den nya tekniken. Ta en sådan sak som telefoni. Du
            vet att det är en rättighet för alla medborgare i hela landet
            att det finns täckning. Så är det inte i dag. Om man ska använda
            tekniken se då till att den fungerar fullt ut över hela landet.
          </note>
          <note>
            Jag och Peter Hultqvist från Dalarna skrev i februari i fjol
            en interpellation där vi tog upp frågan om service. Det kom ett
            slutbetänkande för ett år sedan. Statsrådet säger nu att det måste
            utredas noga så att de förslag som kommer är väl förberedda. Det
            har jag all respekt för. Det har jag tagit upp många gånger i
            den här kammaren. Vi kan ta sjukförsäkringsreformen som exempel.
            Jag kan inte säga att den förbereddes särskilt väl. Den kördes
            igenom fastän alla remissinstanser protesterade.
          </note>
          <note>
            Skatteverket, Arbetsförmedlingen, Försäkringskassan och Arbetsgivarverket
            gillar inte detta. Regeringen måste väl ändå ha ambitionen att
            styra dessa verk. Vi måste sluta med stuprörstänkandet. Det måste
            brytas upp. Jag sitter i justitieutskottet. Hela rättsväsendet
            är i omvandling för att man ska synkas och samarbeta över gränserna.
            Det är dags nu, Stefan Attefall, att ta i med hårdhandskarna.
            Visa vem som bestämmer. Eller låter ni dem få göra som de vill?
            Jag kan inte tro det, men om du inte svarar på frågan börjar jag
            undra.
          </note>
          <note type="speaker">
            Anf. 69 Statsrådet STEFAN ATTEFALL (KD):
          </note>
          <note>
            Fru talman! Jag vill upprepa att den här diskussionen handlar
            om att få en bra och ändamålsenlig service till medborgarna. En
            annan del av diskussionen handlar om den statliga närvaron runt
            om i Sverige; det är inte alltid samma sak. Till detta ska vi
            också lägga kostnadsaspekterna. Hur mycket är vi beredda att betala
            för att statlig närvaro ska finnas överallt?
          </note>
          <note>
            Vi har haft en diskussion som har handlat om att man tycker att
            staten borde finnas överallt med sin verksamhet. Ett sätt att
            försöka möta det är att vara tillgänglig via samverkan och servicekontor.
            Det har skett en utveckling som vi försöker driva på. Om vi inte
            hade gjort det hade staten inte varit närvarande på de orter där
            man finns i dag.
          </note>
          <note>
            Det sker förbättringar på många ställen. Ronneby är ett exempel.
            Tidigare hade Försäkringskassans kontor där öppet kl. 1015 en
            dag i veckan. Skatteverket hade ingen närvaro. I oktober 2010
            öppnades ett servicekontor som har öppet fem dagar i veckan mellan
            kl. 10 och 16 med tillgång till båda myndigheternas fulla utbud.
            Det är ett exempel där servicekontor och olika åtgärder har förbättrat
            den statliga närvaron och det statliga engagemanget. I Strömsund
            erbjöd Försäkringskassan tidigare inte någon service. Nu finns
            man på plats fem dagar i veckan. Skatteverket skulle ha haft svårt
            att upprätthålla service på egen hand.
          </note>
          <note>
            Det är två exempel på att bilden inte är så entydig som Lena
            Olsson säger.
          </note>
          <note>
            Jag håller med om att vi behöver jobba mer med frågorna. Vi jobbar
            med frågorna. Jag är personligen mycket engagerad i att vi ska
            skapa en bra närvaro där det är rimligt. Det viktigaste är att
            servicen når medborgarna. Det måste vara det primära, inte exakt
            hur många anställda det är och var de befinner sig. Det är servicen
            till medborgarna som måste stå i fokus, självklart på så sätt
            att vi finns på så många ställen att man får den fysiska närvaron.
          </note>
          <note>
            Sluta med stuprörstänkandet, sade Lena Olsson. Jag håller med
            om det. Det finns ett sådant problem i hela vårt samhälle. Det
            gäller inte bara statlig verksamhet. Det gäller även i många andra
            sammanhang. Vi måste jobba konsekvent för att försöka minska det.
            På grund av den organisationsform vi har med självständiga statliga
            myndigheter jobbar de lätt i var sitt spår. Med det utredningsarbete
            som Lars Högdahl har gjort, det beredningsarbete som pågår i Regeringskansliet
            och de initiativ som är på gång där försöker vi skapa så mycket
            statlig närvaro som möjligt för att tillhandahålla en god service.
          </note>
          <note>
            En annan aspekt som vi glömmer bort i sammanhanget är att vi
            måste utveckla samarbetet med kommunerna. Här finns också mer
            att göra. Både kommunerna och staten får lägga manken till för
            att utveckla det samarbetet.
          </note>
          <note>
            Att man ibland koncentrerar handläggningen till större kontor
            och större orter kan bero på att man vill ha hög rättssäkerhet
            och att man vill ha hög kvalitet på handläggningen. Man behöver
            då finnas på orter där det finns tillgång till arbetskraft och
            kompetens. Det är svårt att veta vilken som är den rimliga avvägningen
            när det gäller att finnas på så många ställen som möjligt samtidigt
            som man har den kritiska massan för kvalitet i handläggningen.
            Det pågår diskussioner på många myndigheter om hur man ska utveckla
            det på bästa sätt. Det finns säkert anledning att föra en diskussion
            med berörda myndigheter och en diskussion om servicekontor. Det
            finns många aspekter som man inte får förenkla så mycket som jag
            tycker att Lena Olsson ibland gör.
          </note>
          <note type="speaker">
            Anf. 70 LENA OLSSON (V):
          </note>
          <note>
            Fru talman! Förenklar jag en fråga som jag har hållit på med
            i snart 15 år? Det där sväljer jag inte, statsrådet!
          </note>
          <note>
            Du tar upp kostnadsaspekterna och säger att det skulle bli så
            dyrt att ha statliga myndigheter i varje kommun. Vi kan i stället
            ta de myndigheter som finns det kan vara många fler kommunerna,
            frivilligorganisationerna, företag med mera. Det blir ganska kostnadseffektivt
            om alla de slår sina kloka huvuden ihop och hjälps åt. Det är
            det som utredningen säger. Det skulle bli väldigt kostnadseffektivt.
          </note>
          <note>
            Enligt statsrådet blir det dyrt. Det blir förstås mycket billigare
            om medborgarna skattebetalarna betalar resor till olika myndigheter.
            Det är klart att man då gör en besparing.
          </note>
          <note>
            Jag tycker att det är ett dåligt förslag. Man måste analysera
            detta djupare än så.
          </note>
          <note>
            När jag träffade inlandskommunerna och statssekreteraren sades
            det att man var i ett slutskede av jobbet. Statssekreteraren sade
            att det snart kommer besked. Nu vill jag ha ett svar från dig,
            Stefan Attefall. När tror du att riksdagen kan få ett förslag
            i utredningens riktning? När har ni berett klart? Ibland är ni
            snabba, men i en del fall går det väldigt sakta.
          </note>
          <note type="speaker">
            Anf. 71 Statsrådet STEFAN ATTEFALL (KD):
          </note>
          <note>
            Fru talman! Jag tillträdde som statsråd med ansvar för dessa
            frågor för ungefär två månader sedan. Detta är en av de frågor
            som man arbetar med. Jag vet att det pågår ett arbete i Regeringskansliet,
            och jag har själv försökt sätta mig in i dessa frågor för att
            få ett bra grepp om sakernas tillstånd.
          </note>
          <note>
            Jag är övertygad om att vi kommer att komma med olika typer av
            initiativ framöver. Men jag har i dag tyvärr inte någon exakt
            tidsplan eftersom det är många frågor som ska vägas ihop med varandra.
          </note>
          <note>
            Jag tycker att det är viktigt att man jobbar i den anda som det
            pekas på i Lars Högdahls utredning. Men man måste också väga in,
            som jag sade i mitt inledningsanförande, de olika synpunkter som
            har kommit in så att det blir en bra lösning.
          </note>
          <note>
            Det viktigaste för mig är att vi har en god service till medborgarna
            och att vi inom den ramen ser till att det sker på ett kostnadseffektivt
            sätt och självklart med så hög fysisk närvaro som möjligt. Men
            vi ska göra det på ett sådant sätt att vi finns i samverkan med
            andra myndigheter och också med kommuner. Jag är helt övertygad
            om att det går att utveckla arbetet ytterligare. Jag kommer själv
            att vara mycket aktiv i arbetet för att det ska gå åt det hållet.
            Men exakt hur och på vilket sätt det ska ske är fortfarande inte
            klart, och det arbetet pågår, som sagt var, i Regeringskansliet.
          </note>
          <note>
            Men vi kan gärna återkomma i frågan. Jag misstänker att Lena
            Olsson inte kommer att ge upp ännu. Vi får följa diskussionerna,
            för jag tror att det är ett viktigt arbete. Det är också viktigt
            att vi har en levande debatt om dessa frågor.
          </note>
          <note>
            Överläggningen var härmed avslutad.
          </note>
          <note>
            9 § Hänvisning av ärende till utskott
          </note>
          <note>
            Föredrogs och hänvisades
          </note>
          <note>
            10 § Förnyad bordläggning
          </note>
          <note>
            Föredrogs och bordlades åter
          </note>
          <note>
            11 § Bordläggning
          </note>
          <note>
            Anmäldes och bordlades
          </note>
          <note>
            12 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 6 december
          </note>
          <note>
            Jens Holm
          </note>
          <note>
            den 7 december
          </note>
          <note>
            Jens Holm
          </note>
          <note>
            Jens Holm
          </note>
          <note>
            Interpellationerna redovisas i bilaga som fogats till riksdagens
            snabbprotokoll tisdagen den 14 december.
          </note>
          <note>
            13 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 6 december
          </note>
          <note>
            Peter Jeppsson
          </note>
          <note>
            den 7 december
          </note>
          <note>
            Hans Olsson
          </note>
          <note>
            Eva Olofsson
          </note>
          <note>
            Carina Moberg
          </note>
          <note>
            Désirée Pethrus Engström
          </note>
          <note>
            Carina Moberg
          </note>
          <note>
            Frågorna redovisas i bilaga som fogats till riksdagens snabbprotokoll
            tisdagen den 14 december.
          </note>
          <note>
            14 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 6 december
          </note>
          <note>
            Eva Flyborg
          </note>
          <note>
            Hans Linde
          </note>
          <note>
            Shadiye Heydari
          </note>
          <note>
            den 7 december
          </note>
          <note>
            Otto von Arnold
          </note>
          <note>
            Svaren redovisas i bilaga som fogats till riksdagens snabbprotokoll
            tisdagen den 14 december.
          </note>
          <note>
            15 § Kammaren åtskildes kl. 18.42.
          </note>
          <note>
            Förhandlingarna leddes
          </note>
          <note>
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
