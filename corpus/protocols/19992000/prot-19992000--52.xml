<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 19992000</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 19992000</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-19992000--52</head>
          <docDate when="2000-01-19 00:00:00">2000-01-19 00:00:00</docDate>
        </div>
      </front>
      <body>
        <div>
          <note>
            14.00 - 22.47
          </note>
          <note>
            Det justerade protokollet beräknas utkomma om 3 veckor
          </note>
          <note>
            ------------------------------------------------------------------
          </note>
          <note>
            1 § Allmänpolitisk debatt
          </note>
          <note>
            Partiledardebatt
          </note>
          <note type="speaker">
            Anf. 1 BO LUNDGREN (m):
          </note>
          <note>
            Fru talman! I Rosenbad har den gamla långbänken åter kommit till
            heders. Där sitter de: Göran Persson, som kommit fram till att
            valutasamarbetet är bra men som inte gör något åt det. Bosse Ringholm,
            som tog över skattesamtalen och gick från stolta deklarationer
            om årtusendets skattereform till vaga samtal om den tekniska utformningen
            av energibeskattningen. Björn
          </note>
          <note>
            Rosengren, med middagsbjudningar och samtalsgrupper utan resultat.
            Ingegerd Wärnersson, som inte tar tag i skolans problem. Laila
            Freivalds, som ser på när rättstryggheten urholkas, och Mona Sahlin,
            som inte ens sitter på bänken, utan enligt en intervju i
          </note>
          <note>
            Dagens Nyheter i förra veckan ser sig som en betraktare lite
            vid sidan om.
          </note>
          <note>
            På långbänken i Rosenbad sitter en regering som inte har någon
            klar linje, som inte har någon strategi för framtiden och som
            saknar en fast utgångspunkt för sin politik. Och, fru talman,
            det är väl också därför som statsråden lyser med sin frånvaro
            i de kommande dagarnas allmänpolitiska debatt. De har helt enkelt
            inget att säga.
          </note>
          <note>
            De förslag regeringen lägger fram syftar mest till att hålla
            kvar vid det gamla eller att hindra det nya.
          </note>
          <note>
            Gränserna för regeringen sätts i mycket av LO, vars ordförande
            för några år sedan stolt deklarerade: Vi säger nej till allt tal
            om flexibilitet. Vi står i vägen.
          </note>
          <note>
            Så kväver man den nya tidens entreprenörer.
          </note>
          <note>
            Samtidigt som regeringen sitter stilla eller går baklänges förändras
            samhället allt snabbare. Den nya ekonomin och den nya tekniken
            öppnar oanade möjligheter. Men de är inte givna. Ska de kunna
            utnyttjas måste också politiken förändras.
          </note>
          <note>
            Den viktigaste politiska uppgiften i dag är att skapa goda förutsättningar
            för att ta till vara den nya tidens möjligheter och att lägga
            grunden för tillförsikt till framtiden och trygghet i förändringen.
            Avgörande för att lyckas är ett perspektivskifte där politikens
            förmynderi byts mot myndiga medborgare. Den nya politikens utgångspunkt
            ska vara de enskilda medborgarna, inte de politiska systemen.
          </note>
          <note>
            Det största hindret för detta skifte är den socialdemokratiska
            regeringen, som sätter partiet och makten framför allt. Inte blir
            politiken mindre passiv och tillbakablickande av att Socialdemokraterna
            valt
          </note>
          <note>
            Vänsterpartiet och Miljöpartiet som sitt parlamentariska stöd.
            Regeringens hantering av Sveriges deltagande i det europeiska
            valutasamarbetet är ett nästan övertydligt exempel på hur makten
            satts före medborgarnas intresse. Avgörande är risken för att
            splittra det egna partiet.
          </note>
          <note>
            Socialdemokraternas verkställande utskott har nu återgått till
            den linje partiet intog under medlemskapsförhandlingarna 1994.
            Man har slagit fast att det är bra för Sverige att införa euron.
            Ändå menar man att vi ska stå kvar utanför. Det kostar, och notan
            betalas av medborgarna i form av sämre konkurrens och därmed högre
            priser, högre räntor, sämre förutsättningar för nya jobb och inte
            minst mindre respekt för det demokratiska systemet.
          </note>
          <note>
            Regeringens broms- och stoppolitik motiveras emellanåt med att
            man slår vakt om rättvisa och solidaritet. Men det är precis tvärtom.
            De som förlorar mest på att den nya ekonomins möjligheter inte
            tas till vara är de som har det svårast. Det är de som står utanför
            arbetsmarknaden som har förlorat mest på höga skatter och regleringar
            som gör att företag och kunskap flyttar och att jobben inte räcker
            till. Det är de som är beroende av bidrag för att kunna betala
            skatt som är de största förlorarna i högskattestaten.
          </note>
          <note>
            Det är de som har små eller inga marginaler, barnfamiljer, pensionärer
            och många andra, som drabbas hårdast när fastighetsskatten nästa
            år höjs med tusentals kronor för många hushåll.
          </note>
          <note>
            Trots världens högsta skatter och talet om rättvisa och solidaritet
            urholkas statens förmåga att fullfölja sina grundläggande uppgifter.
            Det gäller skolan, som alltför ofta inte förmår ge de kunskaper
            som krävs i framtiden. Och hårdast drabbas då de elever som har
            sämst förutsättningar. Det är inte solidaritet.
          </note>
          <note>
            Det gäller rättstryggheten, som har urholkats genom bristande
            resurser och en släpphänt kriminalpolitik. Hårdast drabbas de
            som mest behöver rättsstatens skydd. Det är heller inte solidaritet.
          </note>
          <note>
            Det är som om tiden i Regeringskansliet har stått stilla sedan
            partiledardebatten för ett år sedan. Redan då kritiserades regeringen
            för att tala, diskutera med partier man samverkar med och att
            spela det politiska spelet, men inte handla. Redan då fanns i
            riksdagen möjlighet att åstadkomma en klar majoritet för beslut
            i en rad viktiga framtidsfrågor. Men i stort sett ingenting har
            skett.
          </note>
          <note>
            När vi i går fick ta del av propositionsförteckningen stod det
            klart att långbänken har permanentats.
          </note>
          <note>
            Ingenstans finns förslag som skapar de goda betingelser för den
            nya ekonomins entreprenörer som är en grund för välstånd och trygghet.
            Ingenstans finns förslag som leder till den skola i världsklass
            som gör att våra barn känner att det finns en framtid för alla
            i
          </note>
          <note>
            Sverige. Ingenstans finns förslag som ger rättsväsendet de förutsättningar
            som krävs för att rättsstaten ska kunna återupprättas. Ingenstans
            finns förslag om en skattepolitik som syftar till att man ska
            kunna leva på sin lön.
          </note>
          <note>
            Den IT-proposition som skulle ha varit ett av regeringens stora
            höstnummer är kraftigt försenad och väntas nu, trots att det är
            en stor och viktig fråga, i bästa fall komma till riksdagen i
            slutet av mars.
          </note>
          <note>
            Fru talman! Jag pekade i partiledardebatten i oktober på tre
            stora och avgörande nationella utmaningar. Den första är att skapa
            de bästa av förutsättningar för den kreativitet, företagsamhet
            och arbetsamhet som är grunden för långsiktigt stabil tillväxt
            och tillräckligt många nya jobb. Överbeskattningen av företagande,
            kapitalbildning och risktagande måste elimineras. Arbetsmarknaden
            måste avregleras. Skolan ska ha kunniga, engagerade lärare och
            präglas av ambitionen att ge kunskaper i världsklass. Miljön för
            forskning och utveckling ska vara internationellt attraktiv.
          </note>
          <note>
            Den andra utmaningen är att skapa den trygghet i förändringen
            som gör det möjligt att möta framtiden, den framtid som innebär
            mycket snabba förändringar i sig, med optimism och tillförsikt.
            Grundläggande är då den personliga tryggheten som ligger i att
            kunna leva på sin lön och känna att det är möjligt att genom egna
            insatser bygga en bättre framtid. Ansvaret för att finansiera
            en bra sjukvård åt alla och en äldreomsorg med kvalitet och värdighet
            är gemensam. Alternativ som ger ökad valfrihet och stimulerar
            konkurrens måste tas till vara.
          </note>
          <note>
            Rättsväsendet måste få sådana resurser att medborgarna kan känna
            den trygghet som är varje rättsstats yttersta syfte. Förutom dessa
            resurser krävs också en familjepolitik som ger trygga barn och
            en skola som ger dem normer och värderingar, som gör att mycket
            av det vi ser av våld runtom i samhället kan förebyggas. Våldet
            ska bemötas hårt och kraftigt, och det ska förebyggas med hjälp
            av en bättre familjepolitik och en förnuftig skolpolitik.
          </note>
          <note>
            Den tredje utmaningen är att bryta det utanförskap som drabbat,
            och riskerar att drabba, hundratusentals människor i Sverige.
            Framtidens möjligheter ska erbjudas alla. De många människor som
            har hamnat utanför måste få verktygen att kunna utveckla den egna
            kraften och förmågan som finns inom varje människa. Det är för
            att möta dessa utmaningar vi ska bygga den nya politiken. Målet
            är ett möjligheternas
          </note>
          <note>
            Sverige, där politiken inte reser hinder för människor och företag
            men där ingen lämnas i sticket, där var och en har makt över sin
            egen vardag, där kunskap eftersträvas och belönas och företagsamheten
            tillåts blomstra, där det finns ett gemensamt ansvar när den egna
            förmågan inte räcker till.
          </note>
          <note>
            (Applåder)
          </note>
          <note type="speaker">
            Anf. 2 BIRGER SCHLAUG (mp) replik:
          </note>
          <note>
            Fru talman och alla ni som lyssnar på radio, tittar på TV och
            sitter på läktaren och kikar! "Man ska kunna leva på sin lön!",
            sade Bo Lundgren. Jag tycker att jag som riksdagsledamot, och
            säkert ni som sitter framför mig, mycket väl kan leva på vår lön.
          </note>
          <note>
            Den är ganska hög.
          </note>
          <note>
            Hur kommer det sig då att Bo Lundgren och Moderaterna i första
            rummet vill sänka skatten för oss och inte för dem som inte kan
            leva på sin lön, nämligen låginkomsttagare? Det är klokt att kunna
            leva på sin lön. Men med utgångspunkt i det ska skatten sänkas
            för låginkomsttagare, min bäste Bo Lundgren, inte för oss med
            höga inkomster. Det behövs en bra fördelningsprofil i skatteskalan,
            och visst ska man kunna leva på sin lön.
          </note>
          <note>
            Det ska vara en skola i världsklass. Hur ser en skola i världsklass
            ut? Jag tror att det bl.a. behövs många vuxna i skolan. Det behövs
            bra lärare, hyggliga löner och många vuxna som kan bekräfta barnen
            i skolan. Det finns hur många undersökningar som helst, Bo Lundgren,
            som visar att det viktigaste för oss människor, och det allra
            viktigaste för barnen, utan all jämförelse, är att bli bekräftad.
            Hur ska barnen bli bekräftade i så stora klasser som blir följden
            av den moderata politiken, där man hellre sänker skatter i t.ex.
            Stockholm än satsar pengarna i skolan?
          </note>
          <note>
            Det finns ett visst samband - hur ironisk Bo
          </note>
          <note>
            Lundgren än vill verka - med en bra skola med många vuxna och
            där barnen blir sedda och den skatt som tas ut för att satsa på
            skolan. Vore det inte bättre att i Stockholm, med det blåa systemskiftet,
            satsa mer på skolan och barnen i stället för att sänka skatten?
          </note>
          <note>
            Bo Lundgren tog också upp frågan om fastighetsskatten. Jag ska
            treva efter en gemensam nämnare.
          </note>
          <note>
            Det är alltid bra om det går att hitta gemensamma nämnare. Om
            man investerar i sitt hus genom att installera solfångare, gör
            någon form av miljöinvestering eller byter till treglasfönster
            och på så sätt försöker få ned energiförbrukningen - som alla
            tycker ska sänkas - händer någonting omedelbart, nämligen att
            fastighetsskatten ökar. Skulle Bo Lundgren och jag kunna komma
            överens om att åtminstone det felet ska rättas till? Om goda miljöinvesteringar
            görs ska fastighetsskatten inte öka. Det ska löna sig att göra
            de goda miljöinvesteringarna. Kan vi vara överens om det?
          </note>
          <note type="speaker">
            Anf. 3 BO LUNDGREN (m) replik:
          </note>
          <note>
            Fru talman! Visst kan Birger Schlaug och jag diskutera fastighetsskatten.
            Men hans ambitioner är så begränsade - han tycker ju om höga skatter.
            Vi vill successivt slopa fastighetsskatten, och vi kan alltid
            diskutera hur vi ska göra.
          </note>
          <note>
            Sedan till de andra två frågeställningarna, nämligen att leva
            på sin lön och en skola i världsklass. Är det några motsättningar
            mellan de två målen? Nej!
          </note>
          <note>
            Om det hade varit så att höga skatter, Birger Schlaug och Göran
            Persson, var en förutsättning för en bra skola och för andra tjänster
            hade vi inte haft några problem med skolan i Sverige. Vi har ju
            världens högsta skatter, och ändå har vi problem med skolan, äldreomsorgen,
            med rättstryggheten - för att ta några exempel. Det är det som
            gör att den samhällsmodell
          </note>
          <note>
            Birger Schlaug och Göran Persson förespråkar har misslyckats.
          </note>
          <note>
            Vi måste samtidigt se till att sänka skatten med inriktning på
            vanliga människor med låga och medelstora inkomster och som drabbas
            hårdast av de höga skatterna. Vi ska ju också sänka skatten så
            att forskare och andra som flyttar från Sverige stannar kvar i
          </note>
          <note>
            Sverige. Det är två skilda motiv. Skattesänkningarnas tyngdpunkt
            är att skapa förutsättningar för vanliga människor att leva och
            försörja sig på sitt eget arbete.
          </note>
          <note>
            En skola i världsklass är mycket en fråga om att skapa bra förutsättningar
            för en arbetsmiljö, för ordning och reda, för respekt för kunskapen
            och för kunniga och engagerade lärare som känner att de vill göra
            en insats. Det är där bristerna finns, och dem vill
          </note>
          <note>
            Birger Schlaug inte göra någonting åt.
          </note>
          <note type="speaker">
            Anf. 4 BIRGER SCHLAUG (mp) replik:
          </note>
          <note>
            Fru talman! Jodå, låt oss lägga om retoriken. Det handlar inte
            i första hand om att leva på sin lön. Det var inte det som var
            det viktiga. Det viktiga var att sänka skatter. Det låter bra
            retoriskt att säga att man ska kunna leva på sin lön, men sedan
            gömmer Bo
          </note>
          <note>
            Lundgren undan att han vill sänka skatten radikalt för oss med
            höga inkomster.
          </note>
          <note>
            Det finns inget absolut samband mellan höga skatter i en kommun
            och en bra skola. Så enkelt är det inte. Men det underlättar,
            trots allt, om det finns pengar till en bra skola. Det underlättar,
            trots allt, att kunna anställa fler vuxna om det finns ekonomiska
            resurser att göra det. Det borde vi vara överens om.
          </note>
          <note>
            I Sydafrika bor zulufolket. När en zuluman eller zulukvinna träffar
            en annan zuluman eller zulukvinna hälsar de på varande med följande
            ord: "Zaku Bona."
          </note>
          <note>
            Det betyder: "Jag ser dig." Då svarar den som blir tilltalad:
            "Zikhona." Det betyder, slarvigt översatt:
          </note>
          <note>
            "Okej, du ser mig. Då finns jag till." Man bekräftar varandra.
            Att bli bekräftad är det viktigaste för barn.
          </note>
          <note>
            Vi behöver mer Zaku Bona i den svenska skolan, dvs.
          </note>
          <note>
            betydligt mycket mer bekräftelse. Vi behöver bra skolor i dag
            som får kosta, med många vuxna så att barn blir sedda. Det är
            bättre att satsa på trygga barn i dag än dåliga fängelser i morgon.
          </note>
          <note type="speaker">
            Anf. 5 BO LUNDGREN (m) replik:
          </note>
          <note>
            Fru talman! Det viktiga är att skapa förutsättningar för den
            som har arbete att kunna försörja sig på sin arbetsinkomst.
          </note>
          <note>
            Jag såg en uppgift häromdagen att vart sjätte förskolebarn lever
            i en familj vars inkomster ligger under socialbidragsnivån. Detta
            är inte acceptabelt. Det är därför vi måste sänka skatten för
            vanliga människor med låga och normala inkomster. Det är det som
            är huvudinriktningen på en förnuftig skattepolitik.
          </note>
          <note>
            Vi ska också skapa förutsättningar för den som inte har ett jobb
            att få ett jobb. De jobben ska vara så välbetalda som möjligt.
            Vi måste skapa förutsättningar för att stoppa flytten av företag
            och kunskaper.
          </note>
          <note>
            Sedan var det skolan. Ni jobbar ihop med regeringen. Ni har ett
            delat ansvar. Men det finns ingen proposition som talar om hur
            vi ska skapa de arbetsbetingelser i skolan som gör att vi kan
            ta till vara det faktum att vi i Sverige inte har särskilt många
            fler elever per lärare utan färre än i många länder. Vi ligger
            bra till i det avseendet.
          </note>
          <note>
            Det stora problemet i skolan är att vi har lämnat lärarna i sticket,
            att vi har accepterat oordning och oreda på många platser. Att
            våga ta tag i det, att våga se de goda exemplen, är det viktigaste
            vi kan göra för det viktigaste vi har, våra barn.
          </note>
          <note type="speaker">
            Anf. 6 LENNART DALÉUS (c) replik:
          </note>
          <note>
            Fru talman! Bo Lundgren sade, alldeles riktigt, att ska vi kunna
            ta den moderna tekniken i bruk måste politiken förändras. Han
            klagade, berättigat, på att IT-
          </note>
          <note>
            propositionen är försenad och inte har kommit i den takt som
            man kunde förvänta sig. Jag tror att Bo
          </note>
          <note>
            Lundgren och Moderaterna måste ta IT-frågan på större allvar
            och beskriva hur man har tänkt sig att den nya tekniken ska kunna
            komma i bruk.
          </note>
          <note>
            Det är en teknik, fru talman, som kanske är den mest spännande
            vi har stått inför och som kommer att möjliggöra att vi har en
            verksamhet, ett näringsliv och en blomstring runtom i landet.
            Men det bygger på förutsättningen att den når alla människor,
            och når alla människor samtidigt, under det att vi kan ha en konkurrens,
            en stimulerande konkurrens, mellan olika aktörer. Jag tror att
            det är på det sättet, fru talman, att man måste se till att ha
            en infrastruktur som dels är lätt tillgänglig, i stora, breda
            stråk över landet, dels förmår nå ut till enskilda hushåll och
            enskilda företag.
          </note>
          <note>
            Jag undrar om Bo Lundgren kan berätta hur han och Moderaterna
            har tänkt att detta ska gå till. Ska det vara en fri marknad som
            opererar, eller ska det vara ett samhälleligt ansvar? Om det är
            ett samhälleligt ansvar, hur ska vi då få resurser att klara av
            den kanske viktigaste strukturinvesteringen, den viktigaste åtgärd
            vi kan vidta för att, som Bo Lundgren efterlyser, driva en politik
            som regeringen inte driver, för att driva en politik som leder
            till att vi kan ta en ny, viktig teknik i anspråk?
          </note>
          <note type="speaker">
            Anf. 7 BO LUNDGREN (m) replik:
          </note>
          <note>
            Fru talman! Det är viktiga problemställningar som
          </note>
          <note>
            Lennart Daléus tar upp, och det är en viktig diskussion. Jag
            tror att huvudinriktningen måste vara att låta den fria marknaden
            etablera de olika tekniker, de olika förutsättningar som behövs.
            Sedan kan det vara ett allmänt ansvar att se till att ingen lämnas
            utanför heller i det avseendet.
          </note>
          <note>
            Erfarenheten av ett totalt statligt engagemang på den här typen
            av områden är ju förskräckande. Det digitala marknätet i TV är
            ett monument över dessa misslyckanden. Vi ska nog när det gäller
            den här typen av infrastruktur vara försiktiga med att säga att
            det ska vara ett allmänt statligt ansvar att bygga ut den. Däremot
            ska vi se till att ingen lämnas utanför.
          </note>
          <note type="speaker">
            Anf. 8 LENNART DALÉUS (c) replik:
          </note>
          <note>
            Fru talman! Bo Lundgren uttrycker en ambition som kanske kan
            vara riktig, men jag tycker att han har fel. När det gäller "den
            här typen av infrastruktur", som Bo Lundgren säger, är det ett
            samhälleligt ansvar. Man kan jämföra med gator och vägar i landet.
            Det är en typ av infrastruktur som det är rimligt att samhället
            tar ett ansvar för, genom att upplåta åt olika aktörer att under
            fri konkurrens se till att denna infrastruktur kommer till användning.
          </note>
          <note>
            Det här är just en sådan infrastruktur. Det är viktigt att staten,
            samhället, tar ansvar för att den kommer till stånd - annars kommer
            den inte att bli av, och framför allt kommer den att lämna många
            grupper i samhället utanför.
          </note>
          <note>
            Att jag talar om den här frågan, fru talman, som kan tyckas vara
            en delfråga, kanske en teknisk fråga, beror på att den är mycket
            stor. Det är det jag tycker att Moderaterna och Bo Lundgren bör
            ta på allvar.
          </note>
          <note>
            Den är mycket stor för detta samhälles utveckling.
          </note>
          <note>
            Jag tycker att man ska vara beredd att avsätta många tiotals
            miljarder i samhälleliga, statliga pengar för att åstadkomma den
            här infrastrukturen. Man måste också vara beredd att se till att
            den når längst ut.
          </note>
          <note>
            Jag läste i tidningen häromdagen en helt korrekt iakttagelse
            att glesbygden kan missa utbyggnaden av bredbandsanslutning, dvs.
            orter långt borta och hushåll utanför tätorter. Vi får inte åstadkomma
            detta att vi en gång till har ett tudelat fenomen i samhället.
          </note>
          <note>
            Min uppmaning till Bo Lundgren är i klartext:
          </note>
          <note>
            Sälj Telia! Se till att börsintroducera Telia! Ta loss pengarna
            därifrån! Ta 60 miljarder av de resurserna och sätt dem i en rejäl
            bredbandsutbyggnad i Sverige som når alla människor, alla hushåll
            och alla arbetsplatser! Låt oss enas om att göra det, Bo Lundgren!
          </note>
          <note type="speaker">
            Anf. 9 BO LUNDGREN (m) replik:
          </note>
          <note>
            Fru talman! En liten kommentar: Lennart Daléus talar om statens
            Telia, statens tillgångar. Det är skattebetalarnas pengar, de
            svenska medborgarnas tillgångar, vi talar om. Vi ska vara rädda
            om dem.
          </note>
          <note>
            Det finns två aspekter på varför staten inte ska blanda sig i
            sådant som marknaden kan klara bättre.
          </note>
          <note>
            Titta på de annonser och affischer som i dag finns om hur Bredbandsbolaget
            bygger ut! Varför ska vi betala deras kostnader? Det finns ingen
            anledning. Marknaden fungerar. Men vi ska se till att det som
            är ett samhälleligt, gemensamt ansvar gäller alla och att ingen
            lämnas utanför.
          </note>
          <note>
            Under flera år har vi i riksdagen föreslagit att man ska använda
            resurser för att bygga ut detta till alla skolor. Där finns ju
            en bra förutsättning för att gå vidare. För att skolorna i grunden
            ska kunna fungera väl ska de ha en bra möjlighet att utnyttja
            den nya tekniken. Där ges också möjligheter till det andra.
          </note>
          <note>
            Att nu säga att skattebetalarnas pengar ska användas för att
            bygga ut sådant som företag gör och som kan betalas på annat sätt
            är fel. Staten har ett ansvar, och det är att se till att ingen
            lämnas utanför, att denna nya väsentliga och viktiga teknik verkligen
            utnyttjas bra för alla.
          </note>
          <note type="speaker">
            Anf. 10 GUDRUN SCHYMAN (v) replik:
          </note>
          <note>
            Fru talman! Det var intressant att höra på Bo
          </note>
          <note>
            Lundgren, som talade om att ingenting har hänt, att tiden har
            stått stilla och att allt har hamnat i långbänk.
          </note>
          <note>
            Sedan talade Bo Lundgren om vad han talade om i oktober förra
            året. Det var just inget mer - det var samma klagan.
          </note>
          <note>
            Tiden kanske har stått stilla, men det finns en del frågor som
            rör på sig. Jag ska ta fasta på en sak som
          </note>
          <note>
            Bo Lundgren sade.
          </note>
          <note>
            Bo Lundgren talade om myndiga medborgare, att vi ska ha myndiga
            medborgare. Det tycker jag också.
          </note>
          <note>
            Då undrar jag: Hur stämmer det här överens med er omsvängning
            i synen på hur vi ska lösa frågan om ett svenskt medlemskap i
            den europeiska och monetära unionen, EMU?
          </note>
          <note>
            Där hade Moderaterna tidigare uppfattningen att myndiga medborgare
            skulle avgöra detta i en folkomröstning, om Sverige skulle gå
            med eller inte. Vi hade, glädjande nog, samma uppfattning i den
            frågan, just utifrån ett perspektiv på medborgarna som myndiga
            och kloka. De hade också förespeglats att den här frågan skulle
            avgöras i särskild ordning. Nu har
          </note>
          <note>
            Moderaterna och Bo Lundgren ändrat uppfattning, såvitt jag förstår,
            och tycker inte längre att medborgarna är myndiga nog att avgöra
            den frågan.
          </note>
          <note>
            Min fråga är naturligtvis: Hur kommer detta sig,
          </note>
          <note>
            Bo Lundgren?
          </note>
          <note type="speaker">
            Anf. 11 BO LUNDGREN (m) replik:
          </note>
          <note>
            Fru talman! Att jag säger samma sak som för några månader sedan
            beror på att ingenting har hänt och på att problemen är kvar.
            Det har Gudrun Schymans parti ett stort ansvar för som stödparti
            till bromsklossen Göran Persson.
          </note>
          <note>
            För oss moderater är det inget problem. Vi har redovisat för
            svenska folket, våra väljare och alla andra var vi står. Vi tycker
            att Sverige ska ta ställning för att snabbt delta i euroområdet,
            för det är bra för Sverige och bra för svenskarna. Problemet,
            som kan kräva en folkomröstning, är andra partier och deras legitimitet
            gentemot sina väljare och svenska folket.
          </note>
          <note>
            Men för oss är folkomröstning inget självändamål om man klart
            och tydligt talar om vad man vill åstadkomma.
          </note>
          <note>
            Låt mig sedan, Gudrun Schyman, fråga en sak apropå myndiga medborgare.
            Gudrun Schyman är ju en av förmyndarna. Jag tycker också att människor
            ska ha en chans att välja arbetstid och om de har barn eller känner
            sig trötta kunna minska arbetstiden. Man ska kunna jobba mer om
            man vill. Men Gudrun
          </note>
          <note>
            Schyman säger att vi ska ha en lagstadgad arbetstidsförkortning.
            Hon ska bestämma över alla andra. Varför inte sänka skatten så
            att människor har råd att jobba mindre om de vill och tycker att
            det är stimulerande och jobba mer om de vill det?
          </note>
          <note type="speaker">
            Anf. 12 GUDRUN SCHYMAN (v) replik:
          </note>
          <note>
            Fru talman! Jag ska återkomma till arbetstiderna i mitt nästa
            inlägg. Men frågan om myndighet och medlemskap i EMU tycker jag
            är intressant. Vi röstade om huruvida Sverige skulle gå med i
            unionen eller inte. Det var en folkomröstning. Vi var vi överens
            om att det var en stor och viktig politisk fråga och att medborgarna
            skulle få säga sitt. Från ja-sidan - moderaterna, socialdemokraterna
            och också andra - sade man då att frågan om den ekonomiska och
            monetära unionen skulle tas sedan i särskild ordning. Medborgarna
            skulle få säga sitt.
          </note>
          <note>
            Det är inte bara medlemmar i ett politiskt parti som ska få säga
            sitt, utan det är hela svenska folket.
          </note>
          <note>
            Alla röstberättigade ska få säga sitt. Alla är inte medlemmar
            i ett politiskt parti, och det finns olika åsikter i de politiska
            partierna.
          </note>
          <note>
            Tycker Bo Lundgren att det rimmar väl med synen på medborgarna
            som myndiga att vi i denna riksdag skulle bestämma i denna stora
            viktiga politiska fråga? Det är en avgörande fråga för Sveriges
            framtid. Kan vi här uppfatta oss som så representativa i den frågan
            att vi skulle kunna bestämma? Inte vet jag vilket parti ni skulle
            få med er på att över huvudet på folk klubba igenom en så stor
            och viktig politisk fråga utan att ha frågat medborgarna. Är detta
            att se på människor som myndiga?
          </note>
          <note type="speaker">
            Anf. 13 BO LUNDGREN (m) replik:
          </note>
          <note>
            Fru talman! Vi har deklarerat var vi står ända sedan 1994. Då
            var vi som var för ett EU-medlemskap faktiskt överens om att inriktningen
            var att Sverige skulle delta men att riksdagen fattar ett beslut.
            Socialdemokraterna har ett problem, och det problemet med legitimiteten
            får Gudrun Schyman ta upp med
          </note>
          <note>
            Göran Persson. Det kan ni diskutera inom ert samarbete.
          </note>
          <note>
            Jag kommer tillbaka till min fråga. Varför vill
          </note>
          <note>
            Gudrun Schyman bestämma åt alla andra och inte myndigförklara
            medborgarna? Varför inte sänka skatten rejält för vanliga människor
            och låta den som vill jobba mindre och se till att han eller hon
            kan göra det rent ekonomiskt? Varför inte se till så att den som
            vill jobba mer får ett bättre utbyte av att göra det?
          </note>
          <note type="speaker">
            Anf. 14 GUDRUN SCHYMAN (v):
          </note>
          <note>
            Fru talman! Jag ska ta upp den tråden igen och tala om myndiga
            medborgare. Det finns en sak som oroar mig, som oroar Vänstern
            och som jag tror oroar flera som sysslar med politik, nämligen
            just att det är så många människor som inte är delaktiga och som
            inte känner sig myndigförklarade i förhållande till oss politiker.
            Det är ett allmänt problem. Jag ser inte att det är ett höger-vänster-problem,
            utan det är ett allmänt problem att så många människor känner
            sig utanför och omyndigförklarade i förhållande till den politiska
            dagordningen. Det handlar inte om det som är människors vardag.
          </note>
          <note>
            Nu har vi hört lite om delar av människors vardag när vi har
            diskuterat IT-tekniken, osv., men det finns ändå en väl grundad
            demokratisk uppfattning i Sverige om att människor ska vara med.
            Vi bygger vår demokrati på delaktighet, på många människors samtal
            och engagemang, och vår representativa demokrati ska också bygga
            på en faktiskt representativitet.
          </note>
          <note>
            Vad gör vi då när så många människor inte känner sig representerade?
            Det tycker jag är en fråga som vi bör diskutera seriöst.
          </note>
          <note>
            Jag tror också att det sätt som politik ofta bedrivs på i Sverige
            - vi har sett exempel på det den sista tiden med utspel och maktpolitik
            - i sig gör att människor ännu mer vänder sig från politiken.
            Man ser just att det är ett spel för ett fåtal delaktiga och att
            det inte berör en själv och ens vardag. Det utspelas på debattsidorna.
            Det är hela tiden frågan om makten -
          </note>
          <note>
            inte sakpolitiken utan maktpolitiken. Vem ska vara med vem när
            och hur och varför? Det är makten som speglas och inte innehållet
            i politiken, livet och vardagen, som är det som berör oss människor.
          </note>
          <note>
            Det tycker jag är en väldigt olycklig utveckling.
          </note>
          <note>
            Det skapar klyftor mellan folk och folkvalda, mellan det som
            sägs i denna talarstol och det som diskuteras hemma vid köksborden.
            Det är en oerhört allvarlig utveckling, för det skapar en misströstan
            och en misstro. Det skapar en misstänksamhet mot politiken och
            demokratin som verktyg och som medel för att styra ett samhälle.
            Det ger utrymme för andra krafter
          </note>
          <note>
            - för antidemokratiska strömningar. Vi ser det i vårt samhälle.
            Jag tycker att vi ska vara väldigt uppmärksamma på det, ta till
            oss av den kritik som denna misstro är ett uttryck för och kanske
            uppträda på ett lite annorlunda sett också mot varandra. Vi ska
            kanske vara lite mer med varandra också i den politiska debatten.
          </note>
          <note>
            Jag har svårt att se grunden för en del av de politiska trätor
            som utspelar sig bl.a. här. Jag tänker på det replikskifte som
            vi hörde alldeles nyss om skolan, t.ex. Jag tror inte att det
            finns någon i denna församling som tycker att vi ska ha en dålig
            skola. Jag tror inte att Bo Lundgren tycker att vi ska ha en dålig
            skola. Jag tror inte att Birger Schlaug tycker att vi ska ha en
            dålig skola. Jag är övertygad om att ni vill att vi ska ha en
            bra skola. Det vill jag också. Jag tror att alla vill ha det.
            Låt oss i stället diskutera effekterna av den politik som förs.
            Vad är resultatet av den politik som förs? Det ser lite olika
            ut i olika landsting och i olika kommuner och också i landet i
            stort eftersom vi har olika regeringar. Vad blir effekterna av
            den ekonomiska politik som t.ex. förs i Stockholm nu? Vad blir
            effekterna av den ekonomiska politik som långsiktigt har förts
            i detta land?
          </note>
          <note>
            Vi har haft en utredning som skulle göra någon form av välfärdsbokslut.
            Där påtalar man att det finns tydliga effekter. Det finns s.k.
            vinnare och förlorare.
          </note>
          <note>
            Det finns barn vars resurser och möjligheter har begränsats och
            skurits ned. Det finns ensamma föräldrar
          </note>
          <note>
            - det är fortfarande framför allt mammor som har huvudansvaret
            - som har fått se sin tillvaro betydligt tyngre än vad den har
            varit tidigare. Det finns regioner i Sverige som halkar efter
            och som inte är med på det nya välfärdståget. Det finns fortfarande
            alldeles för många som inte har arbete. Det finns fortfarande
            alldeles för många gamla i Sverige som inte har pengar så att
            det räcker, som inte har råd att gå till doktorn, som ännu mindre
            har råd att gå till tandläkaren och som far uppenbart illa. Det
            finns fortfarande stora brister i vårt välfärdssystem.
          </note>
          <note>
            Det är dem som vi ser tydligt i dag. Sedan finns det längre perspektiv
            som vi inte ens vet någonting om. Vad har nedskärningspolitiken
            för effekter på lång sikt för de barn som det nu finns betydligt
            mindre personal för inom barnomsorgen eller för de barn som i
            skolan möter betydligt färre vuxna och blir betydligt mindre sedda?
            Vad blir de långsiktiga effekterna av detta?
          </note>
          <note>
            Det borde finnas ständigt pågående undersökningar som visar på
            det här, men det finns inte. Jag tycker att det är en uppgift
            för oss att se till att det finns någon form av ständigt pågående
            utvärderingar -
          </note>
          <note>
            långtidsutredningar eller vad man nu kallar dem.
          </note>
          <note>
            Sådana borde vi ha som underlag när vi diskuterar.
          </note>
          <note>
            Jag tror nämligen att vi måste ta på allvar det faktum att det
            ekonomiska system som vi har, marknadsekonomin, inte klarar av
            den komplicerade verklighet som hela livet inrymmer. Marknadsekonomin
            kan aldrig sätta pris på det som inte kan värderas i kronor och
            ören. Marknadsekonomin kan bara värdera sådant som går att köpa
            och sälja. Men barn och barns utveckling går inte att köpa och
            sälja. Frågan om hur våra gamla tas om hand går inte att köpa
            och sälja.
          </note>
          <note>
            Det handlar om hur våra relationer kan byggas upp, hur vår demokrati
            kan utvecklas genom samtal, nätverk osv. och om tid för att leva.
            Det här går inte att värdera. Det går inte att sätta en prislapp
            på det. Därför kommer det här i skymundan.
          </note>
          <note>
            Jag tycker att vi ska försöka lyfta debatten från debattsidornas
            politiska såpoperanivå så att vi tittar framåt, kanske 10 eller
            20 år. Vad är det som är väsentligt och viktigt?
          </note>
          <note>
            Jag kan se tre frågor. Den ena är: Hur tar vi hand om alla våra
            gamla som finns i dag och som blir fler?
          </note>
          <note>
            Hur ordnar vi så att de får ett värdigt liv? Det är en viktig
            fråga. Det kommer att kräva resurser, som det heter, dvs. människor,
            händer, fötter, klappande hjärtan och pengar. Så är det. Det här
            måste vi hjälpas åt med. Det är en nödvändighet att vi sköter
            detta på ett värdigt och respektfullt sätt.
          </note>
          <note>
            Den andra frågan gäller det som Bo Lundgren frågade mig om, nämligen
            arbetstiderna. Jag är övertygad om att vi inte kan ha den arbetsmarknad,
            den arbetsmiljö och det arbetstempo som vi har i dag. Det kommer
            dagligen och stundligen rapporter om hur illa detta är. Människor
            slås ut. Människor arbetar ihjäl sig. Många uppnår inte pensionsåldern.
            Den faktiska pensionsåldern ligger på 59 år. Det är en utslagning
            som är mänskligt katastrofal och ekonomiskt fullständigt vansinnig.
            Det är därför som vi så ivrigt arbetar med den här frågan. Det
            är en modern reform för den moderna arbetsmarknaden i form av
            en arbetstidsförkortning. Det är en självklarhet. Det har inte
            att göra med att fler ska få jobb. Det blir en bieffekt, och det
            är bra. Men detta är en stor och viktig folkhälsofråga. Det är
            det som det handlar om, och vi har ett ansvar i den frågan. Den
            går inte heller att lämna till marknaden. Den löser nämligen inte
            sådana problem. Det går inte att sätta prislappar på det sättet
            när det gäller att människor far illa på jobbet. Det här faller
            ut sedan i andra kolumner i form av ökade sjukförsäkringskostnader,
            ökade läkemedelskostnader, ökade kostnader för rehabilitering
            och långtidssjukskrivningar och så småningom i en brist på arbetskraft.
            Så blir det inte därför att dessa människor inte har funnits på
            arbetsmarknaden från början eller för att de inte har rätt utbildning,
            utan för att de har varit där, blivit utslagna och inte går tillbaka.
            Det gäller i hög grad sjukvården, dvs. de människor som ska ta
            hand om t.ex. våra gamla.
          </note>
          <note>
            Det här är en folkhälsofråga av stor vikt. Därför måste vi göra
            någonting åt detta. Vi har naturligtvis ambitionen att göra det
            nu tillsammans i det samarbete som vi har. Under den här mandatperioden
            ska vi få ett beslut som visar på riktningen i den här frågan.
          </note>
          <note>
            Det är en långsiktig välfärdsreform, och den är självklart inte
            gratis. Vi ska vara med och dela på kostnaderna. Skatterna ska
            stå för en del. Arbetsgivarna ska stå för en del. Det kommer att
            ske avtal mellan arbetsmarknadens parter. Det kommer att gå till
            som det har gjort förut när vi har förkortat arbetstiden.
          </note>
          <note>
            Mig veterligen har ingen talat om att det har blivit förbud mot
            att arbeta så mycket man vill. Vi har lagen, Bo Lundgren. Vi lägger
            inte fram några förslag om att riva upp den. Jag vet inte om ni
            gör det. Det står 40 timmars normalarbetsvecka. Vi vill ändra
            det i ett första steg till 35 timmar, så småningom till 30.
          </note>
          <note>
            Det är enkelt. Vi har gjort det förr. Jag har inte hört någon
            som har sagt att Sverige, när vi gick ned till
          </note>
          <note>
            40-timmarsvecka och fick lediga lördagar, gick i konkurs och
            att människorna då kände hur lagens bojor tyngde ned dem och förstörde
            deras skaparkraft och kreativitet. Jag har inte hört någon som
            har uttalat sig på det viset, och jag tror inte att någon kommer
            att göra det framöver heller.
          </note>
          <note>
            Den tredje frågan, som jag vill ta upp, berör kanske det här
            med makten något. Det spekuleras ju ofta i om vi ska spräcka vårt
            samarbete eller inte. Vi är övertygade om att vi inte ska det.
            Vi har mycket att göra under den här mandatperioden för att råda
            bot på de problem som fortfarande finns. Men det finns en fråga
            som jag vill ta upp - och det här vill jag att
          </note>
          <note>
            Göran Persson väl ska veta om - nämligen frågan om
          </note>
          <note>
            EMU. Om den socialdemokratiska regeringen skulle få för sig att
            tillsammans med Bo Lundgren och moderaterna driva igenom en anslutning
            av Sverige till
          </note>
          <note>
            EMU utan att dessförinnan ha frågat svenska folket i en folkomröstning
            skulle samarbetet faktiskt spricka.
          </note>
          <note>
            Jag säger detta som en upplysning.
          </note>
          <note>
            (Applåder)
          </note>
          <note type="speaker">
            Anf. 15 LENNART DALÉUS (c) replik:
          </note>
          <note>
            Fru talman! Först måste jag säga en sak. Det här är en politiker
            som säger sig vilja ta avstånd från politiskt maktspel. Den här
            sista frågeställningen var väl något av en höjdpunkt i det omvända.
            Jag föreställer mig att det är svårt att hitta något mer utrerat
            maktspel i historien än det som Gudrun Schyman lyckades åstadkomma
            under sina senaste sekunder i talarstolen. När det gäller frågeställningen
            som sådan kan vi möjligen ha en del synpunkter som är likartade,
            men det är en helt annan historia.
          </note>
          <note>
            Jag vill, fru talman, gratulera Gudrun Schyman till det som har
            stått i tidningarna och som jag visste, nämligen att hon har bestämt
            sig för att flytta till
          </note>
          <note>
            Österlen. Jag vill gratulera till det. Till skillnad från många
            andra tycker jag att det är värt just en gratulation - man kan
            inte bortse från de småaktiga resonemang som har förekommit i
            anslutning till det som
          </note>
          <note>
            Gudrun Schyman ska göra. Jag tycker att hon gör precis det som
            många strävar efter, nämligen att flytta dit där man vill bo och
            verka i landet.
          </note>
          <note>
            Man kan säga att det här är en trend och någonting som många
            strävar efter. Det bygger naturligtvis på att man kan göra det.
            Jag struntar, som sagt, i de småaktigheter som har förekommit
            och menar att den principiella frågan är viktigare. Hur tänker
            Gudrun
          </note>
          <note>
            Schyman medverka till att detta blir möjligt för många människor.
            Det handlar kanske rentav om att kunna stanna kvar där man vill
            bo och verka men också om att kunna flytta till sådana områden
            i landet där man vill vara.
          </note>
          <note>
            Det finns mycket man kan göra. En fråga är det naturligtvis självklart
            att återkomma till. Vi är så många som sitter vid maskinerna och
            tycker att de vaknar sent på morgnarna. Tänker Gudrun Schyman
            vara med om att sälja ut delar av Telia och se till att vi investerar
            i en infrastruktur som är statligt ägd och som gör att Gudrun
            Schyman kan verka med kraft även från Österlen?
          </note>
          <note>
            Jag hoppas att Gudrun Schyman kan finnas på
          </note>
          <note>
            Österlen också på sin ålders höst - den är förstås avlägsen.
            Då måste man också fundera lite över den ekonomiska trygghet som
            inte bara Gudrun Schyman utan många äldre kan behöva. Gudrun Schyman
            uppehöll sig lite vid det i sitt anförande. Hon sade att det finns
            alltför många äldre människor som inte har pengar så att det räcker.
            Men den iakttagelsen har uppenbarligen inte lett till att Gudrun
            Schyman gör någonting tillsammans med regeringsmajoriteten för
            de pensionärer som har det dåligt ställt. Det visar ju sättet
            att arbeta med förvärvsavdragen i skattefrågan, som ju inte kommer
            några pensionärer utan andra inkomster till del.
          </note>
          <note>
            Det sjabbel, för övrigt just med datorer, som har lett till att
            pensionärerna inte i tid kan omfattas av de nödvändiga förändringarna
            måste rimligen också kompenseras för att pensionärerna i dag i
            tid ska kunna få ut resurser och en dräglig tillvaro - de pengar
            som Gudrun Schyman efterlyser. Då blir frågan, inte bara till
            en österlenare utan också till Gudrun
          </note>
          <note>
            Schyman: Är hon beredd att ändra på den här inställningen? Är
            hon beredd att ändra synen på hur vi ska göra det rätt för pensionärerna?
          </note>
          <note type="speaker">
            Anf. 16 GUDRUN SCHYMAN (v) replik:
          </note>
          <note>
            Fru talman! Jag ska be att få tacka för Lennart
          </note>
          <note>
            Daléus omsorg och gratulationer.
          </note>
          <note>
            Det är en viktig principiell fråga att människor ska kunna bo
            kvar och kunna återvända. Den nya tekniken har en viktig roll
            att spela i den regionalpolitiska frågan. Vi är inte främmande
            för att använda pengar från Telia för att satsa i en nätutbyggnad
            som täcker hela landet. Tvärtom var det ett av skälen som gjorde
            att vi såg positivt på den affär som nu inte blev av, dvs. att
            vi hade kunnat få in pengar att satsa i en infrastruktur som kunde
            täcka hela landet. Där är vi rätt överens. Den nya tekniken behövs,
            och den behövs runtom i hela landet. Den har inte riktigt nått,
            kan jag upplysa om, de trakter jag nu bebor.
          </note>
          <note>
            Också vad det gäller frågan om pensionärerna är vi överens. Det
            behövs pengar till de sämst ställda pensionärerna. Jag är också
            övertygad om att vi i vårt samarbete kommer att göra någonting
            åt det. Jag tror också att vi kan få en bredare uppslutning här
            i kammaren omkring just sådana förslag, som jag utgår från kommer
            att komma i vårbudgeten. Detta är alltså ingenting som vi är ovetande
            om eller har tänkt bortse ifrån, varken inom Vänsterpartiet eller
            i vårt samarbete med regeringen.
          </note>
          <note type="speaker">
            Anf. 17 LENNART DALÉUS (c) replik:
          </note>
          <note>
            Fru talman! Det här med ordval och språkbruk blir ibland konstigt
            hos Gudrun Schyman. Man hänger inte riktigt med. Nu säger Gudrun
            Schyman: Vi är inte främmande för att använda utförsäljningen
            av
          </note>
          <note>
            Telia till att bygga upp ett statligt infrastrukturnät på
          </note>
          <note>
            IT-området. Men detta måste ju ha någon praktisk politisk innebörd.
            Vad innebär det? Jag menar detta allvarligt. Jag behöver en tolkning.
            Vi är inte främmande för det - innebär det att när förslaget kommer
            upp i riksdagen om att sälja Telia och att ta 60 miljarder och
            sätta i ett infrastrukturnät kommer Gudrun
          </note>
          <note>
            Schyman och de övriga i Vänsterpartiet att rösta ja till det
            förslaget? Innebär språkbruket "vi är inte främmande för" detta?
            Är det innebörden av vad Gudrun
          </note>
          <note>
            Schyman säger?
          </note>
          <note>
            Likadant är det i den andra frågan, fru talman. Där säger hon:
            Vi måste se till att pensionärerna får det pensionärerna behöver.
            Under hela 90-talet har pensionärerna tappat 10 % i köpkraft och
            ekonomisk styrka. När man ska åtgärda det har man olika instrument
            att arbeta med. Arbetar man med förvärvsavdraget stämmer det inte.
            Det når inte de pensionärerna. Om man inte ser till att höja pensionstillskottet
            når det inte heller alla pensionärer som har det svårt.
          </note>
          <note>
            Då är frågan igen: När Gudrun Schyman med vädjande blickar till
            statsministern säger att vi nog kommer att komma överens, innebär
            det alltså att Gudrun
          </note>
          <note>
            Schyman kommer att vara med om att rent konkret ändra de beslut
            som ni har varit med och fattat tillsammans med regeringen och
            som inte når alla pensionärer som behöver? Innebär Gudrun Schymans
            resonemang detta, eller är språkbruket obegripligt för alla?
          </note>
          <note type="speaker">
            Anf. 18 GUDRUN SCHYMAN (v) replik:
          </note>
          <note>
            Fru talman! Jag förtydligar mig gärna.
          </note>
          <note>
            Frågan om Telia är en diskussion dels om att sälja, dels om att
            sälja allt eller behålla en del. Den diskussionen är inte avslutad.
            I den affär som inte blev av fanns det ju ett inslag av att också
            behålla en del.
          </note>
          <note>
            Den diskussionen måste vi ha igen. Den andra frågan är när vi
            ska sälja. När är det lämpligt att göra det?
          </note>
          <note>
            Det kanske inte är precis just nu eller i morgon, utan det kanske
            är bättre att avvakta. Men det är en diskussion som vi får föra.
            Det gäller också hur vi ska sälja
          </note>
          <note>
            - alltihop, lite grann, behålla vissa delar och sälja ut andra
            delar osv. Den här diskussionen får vi ju föra.
          </note>
          <note>
            Vi tycker att det är rimligt att tänka sig en utveckling när
            det gäller den här tekniken där vi ser på det ungefär som på SJ:
            Man har ett nät, och sedan kan det finnas olika operatörer på
            det nätet. I de tankebanorna har vi diskuterat. Men jag ser inte
            att frågan är klar.
          </note>
          <note>
            Jag ser inte att det finns ett färdigt förslag att ta ställning
            till. Diskussionen får fortsätta.
          </note>
          <note>
            Sedan gällde det att kompensera de pensionärer som har lite pengar.
            Detta gäller dock inte alla; det ska vi veta. Bl.a. det välfärdsbokslut
            som har kommit visar att inte alla pensionärer har fått försämrad
            köpkraft och mindre pengar i portmonnän. Men det finns ju de som
            har det, för vilka det inte räcker till. Där måste man fylla på.
            En väg vi har diskuterat att använda oss av är att höja bostadstillägget,
            eftersom det träffar på ett någorlunda träffsäkert sätt. Det finns
            ingen färdig lösning, men vi är helt överens om att detta är ett
            problem och att det ska lösas.
          </note>
          <note type="speaker">
            Anf. 19 LARS LEIJONBORG (fp) replik:
          </note>
          <note>
            Fru talman! Det har varit många kombinationer i svensk politik
            de senaste dagarna. Det har varit spekulationer om Persson och
            mitten, Schlaug och borgarna, Persson och stödpartierna osv. Det
            är dock ingen som har spekulerat i kombinationen Schyman och Leijonborg.
            Det är väl på många sätt naturligt, även om vi är de båda socionomerna
            i denna debatt.
          </note>
          <note>
            Det finns dock beröringspunkter. Jag tycker t.ex. att det ligger
            väldigt mycket i det som Gudrun Schyman sade om våra äldre och
            det sätt på vilket vårt samhälle tar hand om dem.
          </note>
          <note>
            Vi har också en beröringspunkt, vill jag säga, i
          </note>
          <note>
            EMU-frågan. Som den har hanterats tror jag att det enda som människor
            kommer att acceptera är att den frågan får avgöras av alla medborgare
            i en folkomröstning. Men när det gäller själva substansen i den
            frågan kommer vi, som alla vet, att befinna oss i hård konfrontation
            med varandra.
          </note>
          <note>
            Jag hörde komikern Ronny Eriksson säga på TV i går att konservativa
            är de som vill bevara det som forna tiders konservativa förfasade
            sig över, och det ligger en del i det. Men de riktigt konservativa
            är förstås de som vill bevara det som forna tiders konservativa
            ville bevara. Arvid Lindman, högerledaren på 20-talet, sade i
            en debatt om Sveriges anslutning till Nationernas förbund så här
            - och lyssna nu om ni kan höra något i detta som Gudrun Schyman
            inte skulle kunna säga på 2000-talet:
          </note>
          <note>
            Det är språnget ut i det ovissa som vi inte vill ta.
          </note>
          <note>
            Det är vår urgamla självständighet, vår frihet, vår sekelgamla
            neutralitet som vi inte vill offra, då vi inte klart ser vad vi
            får i stället. Det är, herr talman, det som gör att vi ännu inte
            är beredda att bli internationalister utan föredrar att förbli
            svenskar.
          </note>
          <note>
            Detta var som sagt inte Gudrun Schyman på
          </note>
          <note>
            2000-talet. Det var Arvid Lindman på 1920-talet.
          </note>
          <note>
            Men det kunde ju ha varit Gudrun Schyman.
          </note>
          <note>
            I den voteringen röstade dåtidens kommunister och dåtidens högerpartister
            likadant. Dagens moderatparti har utvecklats, men ni står ju kvar
            på nationalismen. Jag har tidigare räknat upp allt ni har sagt
            nej till i den här vägen, men jag kan ta en kortversion: Ni var
            som sagt emot Nationernas förbund. Ni var emot
          </note>
          <note>
            Sveriges anslutning till Europarådet. Ni var emot Efta och t.o.m.
            emot Nordiska rådet.
          </note>
          <note>
            Det händer i saker i vår omvärld. Vitryssland blir en diktatur.
            Det är öppet krig i Tjetjenien. Balkan är ständigt på gränsen
            till krig. För mindre än ett år sedan hade vi en massflyktsituation
            i Europa. Utsläppen av klimatpåverkande gaser bara fortsätter
            att öka.
          </note>
          <note>
            Europa gör alldeles för lite. Världen ropar efter samverkan.
            Vi söker sådana lösningar och försöker övertyga människor om att
            det är i internationalismen som framtiden ligger, men Vänsterpartiet
            säger alltid nej.
          </note>
          <note>
            Ni är urkonservativa. Ni säger nej, nej, nej. Ni har inga lösningar
            på samtidens stora frågor. Ert EMU-
          </note>
          <note>
            nej är bara ett i en lång rad. Det är det som är så sorgligt.
          </note>
          <note type="speaker">
            Anf. 20 GUDRUN SCHYMAN (v) replik:
          </note>
          <note>
            Fru talman! Jag ser till min förskräckelse att tiden går väldigt
            fort, och jag ska försöka fatta mig kort.
          </note>
          <note>
            Vi säger inte, Lars Leijonborg, nej därför att vi tycker att
            det skulle vara ett språng ut i det okända eller ovissa eller
            därför att vi inte ser klart vad vi får i stället. Vi säger nej
            därför att vi så otroligt väl ser vad detta innebär. Det är att
            gå in i en politisk union, där ekonomin får överhöghet över demokratin,
            där man t.o.m. separerar ekonomin från demokratin. Vi ska styras
            i en ekonomisk politik som utformas av s.k.
          </note>
          <note>
            experter och riksbankschefer. Vi vill inte gå in i en politisk
            union. Vi vill inte vara med och bygga upp ett Europas förenta
            stater, där den ekonomiska politiken och den gemensamma valutan
            är det nästa steg som nu ska tas. Sedan ska det hela fullbordas
            med en gemensam försvarspolitik. Vi är inte intresserade av detta.
            Vi ser så tydligt vart detta leder. Vi kan dessutom se i historien
            vart detta har lett. Det är det vi säger nej till.
          </note>
          <note type="speaker">
            Anf. 21 LARS LEIJONBORG (fp) replik:
          </note>
          <note>
            Fru talman! Jag frågade varför ni bara säger nej, nej, nej. Då
            hade jag hoppats - ja, hoppats och hoppats men förväntat mig -
            att Gudrun Schyman skulle begära replik och säga någonting i stil
            med: Nej, vi säger inte bara nej. Vi är ju för det och det. Hon
            hade uppenbarligen inget sådant att komma med, så hon fortsatte
            att säga nej.
          </note>
          <note>
            Vi ska inte ha politisk samverkan för vi vill inte att några
            få ska bestämma valutapolitiken. Det är precis tvärtom. Det är
            i dag som några få privata aktörer kan påverka Sveriges valutapolitik,
            medan
          </note>
          <note>
            EMU är ett i grunden demokratiskt samverkansprojekt just för
            att demokratierna ska ha möjlighet att påverka valutapolitiken.
            Sedan har man skapat konstruktioner för hur det ska gå till i
            praktiken, där den gemensamma banken har givits stor självständighet.
          </note>
          <note>
            Men i grunden är EMU ett demokratiskt politiskt projekt.
          </note>
          <note>
            De personer i Frankfurt som Gudrun Schyman förfasar sig över
            är, till skillnad från valutaspekulanterna, ändå utsedda av demokratiska
            organ. Men, okej, hitta på något bättre för att komma bort från
            de problem vi har sett i Europa med stagnation, bristande tillväxt,
            massarbetslöshet. Det här är ändå ett demokratiskt försök att
            lösa uppenbara problem. Men dagens Vänster, som Gudrun Schyman
            säger sig representera, har ju inga svar. Ert enda svar är nej,
            nej, nej.
          </note>
          <note type="speaker">
            Anf. 22 GUDRUN SCHYMAN (v) replik:
          </note>
          <note>
            Fru talman! Den här tiden räcker inte till att ha en ordentlig
            EMU-debatt. Problemet, Lars Leijonborg, är att konstruktionen
            med samarbetet inom den europeiska unionen är koncentrerad kring
            att just bygga upp en politisk union med en överstatlighet. Vi
            har olika uppfattning om detta. Ni vill ha en politisk union eller
            en federation i Europa. Vi vill inte ha det. Jag tycker att vi
            kan respektera varandras uppfattningar.
          </note>
          <note>
            Det handlar för oss i djupet i denna fråga om demokrati, att
            få så många människor att vara delaktiga i och besluta om så mycket
            som möjligt. Det får vi inte genom att bygga upp en politisk centralstyrd
            union och genom att ha en ekonomisk politik som i sitt innehåll
            är en högerpolitik och i sin struktur en planekonomi. Det löser
            inte dagens, nutidens och framtidens problem. Det visar den praktik
            som i dag finns alldeles väl. Detta svarar inte emot de ökade
            ekonomiska orättvisorna i Europa. Det svarar inte emot de stora
            och växande miljöproblemen. Det svarar inte emot de regionalpolitiska
            skillnaderna, inte emot vad de flesta människor vill ha i sina
            liv av trygghet och välfärd. Det är bara att titta på verkligheten,
            Lars Leijonborg. Vi behöver inte bara läsa papperen, utan vi kan
            faktiskt se oss omkring och ta intryck.
          </note>
          <note type="speaker">
            Anf. 23 ALF SVENSSON (kd):
          </note>
          <note>
            Fru talman! När jag gick från Riksdagshuset i går kväll hade
            jag, som jag utgår ifrån alla partiledare, en idé om hur man skulle
            börja anförandet under partiledardebatten. Så slog jag på nyheterna.
            Det berättades om det fasansfulla dådet i Malexander. Det rapporterades
            att det i domen stod att det extremvåld de använt enligt rätten
            grundas på nationalsocialistisk och våldsförhärligande ideologi.
          </note>
          <note>
            Jag erinrar mig början av 60-talet när jag kom ut som ung historielärare.
            Jag var så enfaldig att jag var tvärsäker på att det inte någon
            gång i framtiden skulle behövas krafttag i undervisningen, i opinionsbildningen,
            i ansvarstagandet därför att de här krafterna började göra sig
            gällande igen. Jag trodde att det var någonting som tillhörde
            historien. Så vet vi att en svensk tingsrätt skriver och formulerar
            sig som jag nu citerade.
          </note>
          <note>
            Fru talman! Jag har inte ett uns av partipolitiserande eller
            polemik i bakhuvudet när jag lyfter fram detta. Men det måste
            ändå för Sveriges parlament, för varenda en av oss i alla partier,
            vara angeläget att fundera över om vi har gjort tillräckligt för
            att dra upp de här vedervärdigheterna med rötterna. Det är oerhört
            lätt att vi gör som vi brukar och säger att det saknas resurser.
            Det är klart att det finns ett samband mellan resurser i ett skolväsende
            och vad skolan därmed kan uträtta. Men jag vill påstå att det
            finns andra sidor också. Vi har anledning att erinra oss skolmyndigheter
            som tog itu med rektorer och andra som försökte stoppa s.k. vit
            makt-musik, som hötte åt den rektor som krävde att eleverna skulle
            ta på sig jackor där de vederstyggliga emblemen inte fanns.
          </note>
          <note>
            Fru talman! Om 50 år - vi har med all rätt haft sådana perspektiv
            i dag när vi skriver 2000 - då den här kammaren med största sannolikhet
            befolkas av helt andra personer kommer man kanske att undra: Vad
            gjorde politikerna för att ta itu med den farsot av fascism, rasism
            och nazism som fångar en del unga?
          </note>
          <note>
            Jag vet att man nu kan bemöta mig med att säga att vi har ofantligt
            många ungdomar som är av yppersta kvalitet, och jag ska gärna
            stryka under det hundra gånger. Men nu vill jag att vi ska fråga
            oss vad vi har gjort för att hålla borta utanförskap. För jag
            är övertygad om att är det någonting som är farligt -
          </note>
          <note>
            och det har flera varit inne på - är det att inte bli sedd, att
            inte vara efterfrågad, att inte ha trygghet under de år som är
            de absolut viktigaste åren: de allra första.
          </note>
          <note>
            Jag tror inte att någon har monopol på att kunna säga att si
            och så ska man bete sig för att tryggheten ska etablera sig i
            den unga individens sinne. Det kan variera från individ till individ.
            Säkert är metoderna många, men detta måste vara riktstjärnan för
            vårt tänkande och inte en fortsatt materialism som det centrala.
          </note>
          <note>
            Jag tror alltså att vi borde koncentrera oss mycket mer kring
            våra barns uppväxt. Skolan borde ta in dessa aspekter. 100 000
            barn mobbas - jag ska ärligt säga att jag alltid har tyckt att
            den siffran har verkat orimligt hög, men om vi halverar den så
            är den i alla fall fasansfull. Kan vi som ändå har opinionsbildaransvaret
            och mycket annat av beslutsansvar säga att vi har aktiverat oss
            tillräckligt för att stävja den mobbning som ju helt klart existerar?
          </note>
          <note>
            Sedan är jag också övertygad om att vi kunde göra mer för att
            unga människor så snabbt som möjligt kommer in i arbetslivet.
            Det är klart att om vi registrerar gång efter annan att 10 % av
            dem som har lämnat grundskolan inte har klarat de och de grundämnena
            har vi därmed konstaterat att problem rent generellt ligger framför
            oss, problem som vi kommer att möta.
          </note>
          <note>
            Fru talman! Jag vill än en gång poängtera att detta är alltså
            inte någon partipolitik som jag fäktar om, utan jag tycker att
            det är parlamentarismens, partiernas ansvar att verkligen aktivera
            sig. Det är i allra högsta grad hedervärt av Göran Persson att
            se till att de arrangemang som har varit och som är på gång äger
            rum. Vi har ingen som helst anledning att tycka annat än att det
            är angeläget. Låt oss bara också fundera över hur vi verkar profylaktiskt
            för kommande år.
          </note>
          <note>
            Utanförskap - då är det inte många steg över till att tala om
            det som flera av oss snuddat vid, nämligen utanförskap för våra
            äldre. Jag kan inse att några kan tycka att det inte hör ihop
            i samma anförande. Men att jag tar upp det beror på att utanförskapet
            och arbetslösheten för våra äldre på sistone tagits upp så rejält
            i tidningarna.
          </note>
          <note>
            Av alla män mellan 60 och 64 år har hälften gått i pension. Vi
            vet att förtidspensioneringarna är många och inte så sällan påtvingade.
            Det vore väl sällsamt om vi inte kunde vara helt överens om att
            detta är ett slöseri för samhället.
          </note>
          <note>
            För 25 år sedan - alltså 1976 - var 73 % av alla män mellan 60
            och 64 år i arbete. Nu är siffran 54 %.
          </note>
          <note>
            I början av 1990-talet var det över 54 % av kvinnorna mellan
            60 och 64 år som var yrkesverksamma. Den siffran har sjunkit med
            nästan 10 %, och detta har skett samtidigt som svenska folkets
            hälsa har förbättrats, samtidigt som väldigt många tunga arbeten
            har försvunnit.
          </note>
          <note>
            417 000 svenskar är helt eller delvis förtidspensionerade.
          </note>
          <note>
            Då finns det de som inbillar sig själva, och möjligtvis andra
            också, att när äldre förtidspensioneras så får yngre personer
            deras arbetsplatser. Detta är och förblir en myt. Det är ju i
            stället så att den äldre arbetskraften behövs för att skapa tillväxt
            som kan ge yngre medborgare arbete.
          </note>
          <note>
            Göran Persson har med all rätt i någon artikel i
          </note>
          <note>
            DN talat om det som vi av och till kanske berör allesammans,
            nämligen att det föds för få barn i Sverige.
          </note>
          <note>
            Som födelsetalen ser ut måste det vara en självklarhet att insatser
            görs av näringslivet och av oss politiker så att äldre kan, om
            de så vill och orkar, vara i arbete längre än upp till 65 år.
            Där skulle vi kunna enas. Vi skulle inte heller behöva polemisera.
            Men det finns en benägenhet i vårt samhälle att glömma bort våra
            äldre, deras rätt till arbete, deras behov av arbete, att deras
            arbete medför väldigt mycket av fortsatt social gemenskap och
            också att det utgör åtskilligt av deras identitet.
          </note>
          <note>
            Sedan är det naturligtvis så att vi inte tror att den framtida
            arbetsmarknadspolitiken enbart ska ge sig i kast med problem som
            skapar förtidspensioneringar, men man bör göra det också. Vi tycker
            fortsättningsvis att det är oförklarligt att inte Småföretagsdelegationens
            många vettiga förslag, framförda under ordförandeskap av en socialdemokrat,
            har kunnat realiseras.
          </note>
          <note>
            Vi tycker förstås också fortsättningsvis att det är orimligt
            att man inte släpper hela tjänstesektorn loss.
          </note>
          <note>
            Göran Persson sade en gång att det är idiotiskt att inte tro
            att de nya jobben kommer från tjänstesektorn, och då är det väl
            något liknande om man inte släpper hela tjänstesektorn loss.
          </note>
          <note>
            Det talas om att man ska skattesubventionera hushållstjänster.
            Det är naturligtvis ett sätt att bita huv'et av skam att dribbla
            så med ord - som om de pengar som löntagarna har slitit ihop tillhör
            staten, som staten tar och använder för subventioner. Så är det
            naturligtvis inte. Det är medborgarna som subventionerar staten,
            skulle man kunna säga. Annars hade staten inga pengar alls.
          </note>
          <note>
            Jag vill gärna ytterligare beröra den svenska inställningen till
            våra gamla och åldrandet. Jag tror att det hos oss alla finns
            en åldersdiskriminering som är relativt omedveten. Om man läser
            artiklar och intervjuer av och med oss politiker så dängs det
            ofta till med ordet gammal och äldre, ofta med negativ betydelse.
          </note>
          <note>
            Torgny Segerstedt, den framlidna professorn, yttrade så här för
            ett par år sedan i Dagens Nyheter: "Vi i Sverige är nog unika
            i världen i vårt förakt för åldrandet och erfarenheten." Det är
            väldigt starka ord, men det är ju inte vem som helst som jag citerar.
            Men jag tycker nog att de borde få oss att tänka till: Vad kan
            vi då göra?
          </note>
          <note>
            För några få dagar sedan redovisades här i Stockholm att äldrevården
            och omsorgen alldeles för mycket var präglad av enformighet, ensamhet
            och sysslolöshet. Den gången var det Stockholm som nämndes. Jag
            vågar påstå att man kan byta ut det ortsnamnet mot i stort sett
            vilket annat ortsnamn som helst - detta oberoende av om kommunen
            styrs så att säga från borgerlighet eller från vänsterpartier.
            Det är någonting som vi empiriskt kan konstatera. Så är det.
          </note>
          <note>
            Jag tror inte att det någonting som vi löser i ett huj, men vi
            borde gemensamt fundera över vad som göras kan för att vår egen
            mentala inställning ska bli sådan att vi anser detta vara orimligt.
          </note>
          <note>
            Var tredje 70-åring som besöker läkare är deprimerad, men vederbörandes
            situation utreds inte, larmades det om för ett par dagar sedan.
            Jag betvivlar inte, fru talman, att riksdagens samtliga partier
            har som mål ett välfärdens Sverige. Men då är det självfallet
            våra gamla och barnen som måste få bli föremål för det största
            intresset och den mesta uppmärksamheten.
          </note>
          <note>
            En barnhälsovårdsöverläkare känner sig oroad och skriver till
            Barnombudsmannen - detta också bara för tre fyra dagar sedan.
            Rapport efter rapport tyder på att barn stressas, att barn inte
            uppmärksammas, att barn inte får uppleva sig - som det nu har
            sagts - vara någon.
          </note>
          <note>
            Jag påpekade tidigare i mitt anförande att förtidspensioneringarna
            ökar och att detta i huvudsak har psykiska orsaker. Det är värt
            att särskilt lägga märke till.
          </note>
          <note>
            Det rapporteras gång på gång att situationen är densamma bland
            barnen. Alldeles för många barn mår psykiskt dåligt. Jodå, jag
            vet att många mår bra, mycket bra. Men i ett samhälle som kallar
            sig välfärdssamhälle måste det vara en självklarhet, när en stor
            grupp barns psykiska hälsa försämras, att se detta som den allvarligaste
            stoppsignal och se att eftertanke och åtgärder krävs.
          </note>
          <note>
            Fru talman! Så länge jag har förmånen och ansvaret att ta till
            orda i Sveriges riksdag, kommer jag att tala om föräldrarnas,
            familjernas, hemmens generellt sett oersättliga roll för det trygga
            och trivsamma samhället.
          </note>
          <note>
            Barnen har rätt till sina föräldrar och behov av sina föräldrar.
            Då handlar det förstås inte enbart om något slags teoretisk eller
            pappersmässig rättighet.
          </note>
          <note>
            Det handlar om att barn har rätt till och behov av att föräldrar
            ger sina barn tid. Mer tid för barnen!
          </note>
          <note>
            Familjepolitik blir så ofta en exercis om hur bidragssystemen
            ska konstrueras, och det ena partiet efter det andra tror sig
            väl ha kommit på den bästa av alla bidragslösningar. Jag tror
            att man på inget politiskt område uppfinner hjulet så ofta som
            på familjepolitikens område. Detta intresse borde i vart fall
            tyda på att vi alla är överens om familjepolitikens och barnomsorgens
            enorma betydelse. Är det då något som vi borde kunna enas om,
            när det debatteras om bidragskonstruktioner av allehanda slag,
            så är det att vi skulle utgå ifrån kravet mer tid för barnen.
            Det här är också vad socialdemokratiska regeringar runt om i
          </note>
          <note>
            Europa mäktar med. Jag har många gånger här lyft fram Tony Blair
            som typexempel. Det skulle vara något att stilla bedja om att
            hans idéer fick en del fotfäste i svensk socialdemokrati, i alla
            fall på detta område.
          </note>
          <note>
            Maxtaxan, som Göran Persson lanserat, går ju i motsatt riktning.
            Maxtaxan för barnomsorg innebär givetvis en lockelse att satsa
            mer tid på förvärvsarbete och mindre tid på barnen. Jag har förstått
            att ni också tillstår det rakt ut, Göran Persson. Men hur kan
            ni få för er att maxtaxan entydigt ska kallas barnomsorg?
          </note>
          <note>
            Den är ju i synnerhet en omsorg om penningen, om det materiella
            och om sysselsättningen. Det är inte oväsentligt, men det är inte
            vad vårt samhälle, tror jag, i första hand behöver satsa på.
          </note>
          <note>
            Jag vet och har hört det minst hundra gånger, det där talet om
            tröskeleffekter. Naturligtvis ska vi sträva efter att komma bort
            ifrån en situation då det inte lönar sig att arbete. Men det är
            fel, enligt vår uppfattning, att ensidigt stirra på hur tröskeleffekter
            ska elimineras och hur bidragssystem och skattesystem ska ordnas,
            så att det lönar sig att arbeta. Utgångspunkten, trots att bidragssystem
            och skattesystem är så viktiga, måste vara: Vilka är de trösklar
            som gör att vi som föräldrar ägnar så lite tid åt våra barn?
          </note>
          <note>
            Det är lika bra att jag säger det igen, att det finns inga perfekta
            föräldrar och inga fullkomliga miljöer.
          </note>
          <note>
            Men gång på gång erinrar jag mig vad Skå-Edeby
          </note>
          <note>
            Jonssons son Staffan Lamm, alltså sonen till den man som allmänt
            ansågs vara barnafostrandets guru och expert, yttrade. Han sade:
            Pappa hade aldrig tid. Sedan tillade han: Det bästa en förälder
            kan ge sina barn är sin tid.
          </note>
          <note>
            Låt oss då, nu när alla dessa taxesystem och strukturer är på
            tapeten för debatt, utgå ifrån att vi ska ha ett system som skapar
            valfrihet och gör det möjligt för föräldrar att ge mer tid.
          </note>
          <note>
            Auktorisera föräldrar. Tillstå att barns rätt till trygghet är
            viktigare än allt vad utökad materialism heter och också att föräldrar,
            hem och familjer är samhällets största brottsförebyggande resurs.
            Och fattas bara annat än att det måste satsas mer på polisoch
            rättsväsende, men det kommer aldrig ensamt att skapa den trygghet
            och trivsel vi eftersträvar.
          </note>
          <note>
            Göran Persson, bryt upp från de förmynderiets domäner som ni
            traskat fram och tillbaka på under så många år i dessa avseenden.
            Morgondagens medborgare, som fått sin horisont ofantligt vidgad
            av ny teknik och nya kommunikationer, morgondagens unga medborgare,
            som vänjer sig vid att välja och bestämma på ett helt annat sätt
            än vad tidigare generationer hade möjlighet till, kommer inte
            att acceptera något annat än större frihet, större respekt och
            större valfrihet för sig själva och sina familjer.
          </note>
          <note>
            Avslutningsvis vill jag bara ytterligare en gång understryka
            skolans betydelse. Vi kan ju tala om kunskapsskola, om världens
            bästa skola och vad vi vill. Men på sistone har man ju lagt märke
            till att om bra skolor ska tas fram, då åker folk till USA och
            den värsta slummen där. Sedan kommer de hem och berättar hur fantastiskt
            bra det var där. Sedan åker man till Rinkeby och visar upp en
            skola som fungerar. Jag är övertygad om att det finns många andra
            bra skolor också. Men när vi tittar på statistiken över hur lärarna
            upplever sin vardag och den statistik som jag nämnde nyss, att
            10 % av eleverna på en del håll och 20 % i vissa regioner inte
            klarar av basämnen, måste vi ju inse att skolan - barnens arbetsmiljö
            - måste få ett annat intresse och en annan omsorg. Det handlar
            om resurser, visst, men det handlar icke enbart om resurser. Det
            handlar mycket om vår egen mentala inställning och om opinionsmässiga
            prioriteringar.
          </note>
          <note>
            (Applåder)
          </note>
          <note type="speaker">
            Anf. 24 BIRGER SCHLAUG (mp) replik:
          </note>
          <note>
            Fru talman! Det brukar sägas, och Alf Svensson sade det också,
            att det föds för få barn i Sverige, och det kan man tycka. Samtidigt
            är ju det penibla att det kastas ut barn, flyktingbarn, ur landet.
            Jag tycker att det är hög tid att det här parlamentet slår fast
            att barn inte kan vara illegala. Jag tycker inte att den flyktingpolitik
            som vi har när det gäller barn är rimlig. Barnens bästa måste
            alltid komma i första hand, även i flyktingpolitiken naturligtvis.
            Barn kan inte vara illegala.
          </note>
          <note>
            Jag tycker att en del av det som Alf Svensson sade var mycket
            bra, om trygghet för barn, möjligheter för barn och tid för barn.
          </note>
          <note>
            Jag heter Birger, förresten. Alf Svensson sade hela tiden någon
            när han hänvisade till att jag hade talat om att det gäller att
            se barn.
          </note>
          <note>
            Alf Svensson talar om att ge barn tid, den självklara rätten
            till föräldrars och andra vuxnas tid. Jag tycker att det på något
            sätt är ett brinnande tal han håller för sänkt arbetstid, för
            det är ju inte bara de riktigt små barnen som behöver mer tid
            med hjälp av ett vårdnadsbidrag i tre år eller så, utan det behöver
            även fyra-, fem-, sex- och sjuåringar.
          </note>
          <note>
            Det är oändligt viktigt att nu sänka arbetstiden för att ge barn
            mer tid - rätten till sina föräldrar, rätten till vuxna. Jag tycker
            att det var ett glödande anförande för just sänkt arbetstid. Samtidigt
            vet jag att Kristdemokraterna motsätter sig just sänkt arbetstid.
          </note>
          <note>
            Alf Svensson hade också en väldigt bra inledning som gällde rasism
            och rasistiskt våld. Jag tror att rasism göds, stimuleras och
            kanske t.o.m. skapas i ett samhälle där det inte finns så mycket
            trygghet kvar, där man inte känner tillit till sig själv och andra,
            där man inte är bekräftad.
          </note>
          <note>
            En samhällsutveckling med ökade klyftor göder rädsla, producerar
            rädsla. Man kan åka ut lite varstans i Europa och se på rika förorter
            och fattiga förorter.
          </note>
          <note>
            Det är rädda människor. I de fattiga förorterna försöker man
            hitta en identitet genom att sitta i gäng där hot och hat förenar.
            I de rika förorterna ser man galler för fönstren, schäferhundar
            i trädgårdarna och privata vaktbolag som patrullerar. Det är effekterna
            av ett samhälle där man inte försöker minska klyftorna, där man
            tillåter att klyftorna ökar hela tiden. I det samhället skapar
            man rädsla. Det samhället hotar till syvende och sist också demokratin.
          </note>
          <note>
            Jag tycker också att det är viktigt att konstatera det Alf Svensson
            säger om vikten av skolan. Då återkommer jag till vår nu snart
            klassiska holmgång. Vi behöver inte ta det så aggressivt den här
            gången.
          </note>
          <note>
            Varför var det viktigare att sänka skatten i Stockholm än att
            försöka satsa pengarna på fler vuxna i skolan?
          </note>
          <note>
            Alf Svensson sade själv att det är viktigt att barn blir sedda
            och bekräftade både av föräldrarna, som ska ha tid, och av andra
            vuxna - och även naturligtvis i skolan.
          </note>
          <note type="speaker">
            Anf. 25 ALF SVENSSON (kd) replik:
          </note>
          <note>
            Fru talman! Den är väl inte född som inte vet att
          </note>
          <note>
            Schlaug heter Birger. Så jag ber om ursäkt för att jag inte nämnde
            förnamnet. Jag håller med om att barn inte kan vara illegala.
            Det är klart; det är en sådan där fras som man kan använda och
            ingen protesterar.
          </note>
          <note>
            Men flyktingpolitiken är naturligtvis något mer komplicerad än
            så.
          </note>
          <note>
            Sedan är det helt ofattbart att inte Birger kan se att vårdnadsbidraget,
            barnkontot eller vad man nu vill kalla det innebär möjligheten
            till en arbetstidsförkortning, till mer tid för barnen för just
            dem som har förskolebarn. Det är detta det handlar om. Samtidigt
            vet vi ju att en generell arbetstidsförkortning kostar en och
            annan krona.
          </note>
          <note>
            Sedan till det här med skatter. Det måste vara svårt det här,
            Göran Persson. Här talar de om skattesänkning. Var de inte med
            när ni bestämde om era skattesänkningar?
          </note>
          <note>
            (Applåder)
          </note>
          <note type="speaker">
            Anf. 26 BIRGER SCHLAUG (mp) replik:
          </note>
          <note>
            Fru talman! Jo då, vi hade en grön skatteväxling med rejäla skatteminskningar
            på arbete och höjda skatter på miljöförstöring. Men vi såg också
            till att det kom mer pengar till kommunerna. Det var en del av
            den här uppgörelsen. De pengarna var det inte meningen att Kristdemokraterna,
            Moderaterna och
          </note>
          <note>
            Folkpartiet skulle använda till att sänka skatten. Vitsen med
            de pengar som vi har skickat och kommer att skicka till kommunerna
            var att vi skulle höja kvaliteten i skolan, se till att det finns
            fler vuxna i skolan och se till att barnen blir sedda - inte i
            första hand att sänka skatten.
          </note>
          <note>
            Vårdnadsbidraget tar nu Alf Svensson upp, och han säger att det
            handlar om förskolebarn. Nej, inte bara det. Jag hävdar att det
            handlar om mycket mer än så. Det handlar om mer tid för alla barn.
            Det handlar om förskolebarn naturligtvis. Men även sjuåringar,
            åttaåringar, nioåringar, tioåringar, elvaåringar och tolvåringar
            behöver mer tid med sina föräldrar och andra vuxna. Därför är
            sänkt arbetstid en av de allra viktigaste reformer som vi över
            huvud taget kan genomföra för att höja livskvaliteten för oändligt
            många människor och skapa lite bättre förutsättningar för trygghet
            och en god utveckling för våra barn.
          </note>
          <note type="speaker">
            Anf. 27 ALF SVENSSON (kd) replik:
          </note>
          <note>
            Fru talman! Jag vill bara upplysa om något som jag fick höra
            av Mats Odell. Stockholm ska för närvarande satsa mycket mer på
            skolväsendet än vad som skedde när Birger Schlaug, eller hans
            gelikar, fanns med.
          </note>
          <note type="speaker">
            Anf. 28 LENNART DALÉUS (c):
          </note>
          <note>
            Fru talman! Liksom Alf Svensson fick jag något av en klump i
            magen när jag i går på TV, precis som
          </note>
          <note>
            Alf Svensson beskrev det, fick höra om bakgrunden till dåden
            i Malexander, om de attityder som gömmer sig bakom vad som tycks
            vara förövarna.
          </note>
          <note>
            Jag fick en klump i magen även tidigare en gång, ska jag erkänna,
            när jag tittade på TV precis i anslutning till millennieskiftet.
            Då intervjuades Lennart
          </note>
          <note>
            Nyman, som är naturvårdschef på Världsnaturfonden.
          </note>
          <note>
            Han intervjuades om vad man kan förvänta sig av det kommande
            århundradet och årtusendet när det gäller världens miljö. Han
            pekade just på att vi står inför närmast obegripligt stora förändringar.
          </note>
          <note>
            Det gäller naturligtvis det vi känner till om klimatförändringarna.
            De kommer att kunna leda till att hela ekosystem slås ut som en
            följd av höjt havsvatten. Det gör att t.o.m. bebyggelse kan komma
            att helt försvinna. Korallrev upphör som ekosystem. Han berättade
            också om detta att ett alltför stort hål i ozonskiktet kan leda
            till att det är skorpioner, fästingar och insekter som blir de
            som är starkast och som överlever. Han pekade också på den biologiska
            mångfalden, på behovet av att den finns intakt som en styrka i
            världens fortsatta tillvaro.
          </note>
          <note>
            Han var mycket tydlig på den här punkten. Man kunde känna att
            vi står inför att vi får en ny värld, en värld som är förändrad
            - naturligtvis kan man säga genom vår försorg i positivt mening,
            men också förändrad just vad gäller miljön genom våra ingrepp.
          </note>
          <note>
            Man kan också uttrycka det som han gjorde: Vi håller på att såga
            av den gren vi sitter på. Vi håller trendmässigt på att såga av
            den gren vi sitter på.
          </note>
          <note>
            Samtidigt förmår vi inte att ansvarsfullt hantera instrument
            som vi förfogar över. Biotekniken, särskilt gentekniken, är ett
            sådant instrument som kan ge oss mycket gott rätt använd. Men
            den leder också till att vi kan åstadkomma förändringar i ekosystemen
            genom att släppa ut organismer, odlade saker, träd, buskar och
            djur som vi förändrar genmässigt utan att känna till deras styrka
            ute i det ekologiska systemet.
          </note>
          <note>
            Vi måste vända den här trenden. Och det kan vi naturligtvis göra
            på många olika sätt. Jag, och vi i
          </note>
          <note>
            Centerpartiet, tror att vi behöver något av ett globalt miljöns
            säkerhetsråd som tar de här frågorna på lika stort allvar som
            vi tar de traditionella frågorna om fred och säkerhet. Ett globalt
            säkerhetsråd skulle förmå att matcha de starka ekonomiska, handelsmässiga
            intressena i det globala arbetet med den globala miljöhänsynen.
            Men då krävs det förstås att länder förmår att driva fram de frågorna,
            driva dem till ett beslut, till ett ställningstagande och till
            åtgärder på det globala planet.
          </note>
          <note>
            Sverige har tveklöst ett intresse av att vara ett sådant land.
            Och vi kan göra det i förening med andra, t.ex. i EU. EU skulle
            kunna bli en motor i miljöarbetet, en motor i det globala arbetet
            just genom sin styrka mellan länder. EU-länderna förmår att gentemot
            varandra strängt ta tag i miljöfrågorna. Men också där krävs det
            att det finns länder som starkt driver dessa frågor i EU. Sverige
            skulle kunna vara ett sådant land.
          </note>
          <note>
            Jag vet att hon inte är aktör för Sverige, men vi har ju en svensk
            miljökommissionär, Margot Wallström, som jag för övrigt kunde
            besöka förra veckan.
          </note>
          <note>
            Hon har alldeles uppenbart mycket höga ambitioner.
          </note>
          <note>
            Hon är mycket engagerad i ett starkt arbete. Hon behöver all
            uppbackning som vi från Sverige kan ge henne. Tyvärr är det så
            att de politiska aktörerna från svensk sida är, skulle man kunna
            säga, desto svagare.
          </note>
          <note>
            Den svenske miljöministern passerar ju tämligen obemärkt förbi
            i EU:s arbete. Han har inte den förmågan eller inriktningen i
            regeringen och har inte kunnat ge regeringen den kraft som behövs
            för att ta det miljömässiga ansvaret. Ändå är det på något sätt
            ett dukat bord. Det finns en miljökommissionär med svenska erfarenheter.
            I EU har man just bedrivit ett intensivt kemikaliearbete. Det
            ligger på bordet inför vårt kommande ordförandeskap. Vi har möjligheten
            att ta erfarenheter från Sverige, driva fram ett kretsloppsarbete
            på europeisk nivå och ta fram en energiplan som ändrar EU:s energiarbete
            från närheten till kärnkraften över till andra energikällor. Vi
            har möjligheterna, bordet är dukat, men vi gör ingenting.
          </note>
          <note>
            Regeringen och dess medarbetare gör ingenting, därför att ingenting
            i propositionsförteckningen och ingenting av det som vi vet om
            regeringens eventuella ambitioner kommer att vända den trend som
            innebär att vi sågar av den gren som vi sitter på. Ingenting av
            det som regeringen tycks ha att komma med på miljöområdet leder
            till att detta sågande av grenen upphör - naturligtvis inte heller
            Miljöpartiets hjälp i regeringens verksamhet. Birger Schlaug sade
            alldeles nyss att man har genomfört en kraftfull skatteväxling
            med sänkta skatter på arbete och höjda miljöskatter.
          </note>
          <note>
            Det är inte sant. Det vet ju ni som sitter i kammaren att det
            inte är sant. Miljöpartiet har inte åstadkommit någon sänkning
            av skatten på arbete. Man har misshandlat begreppet skatteväxling
            som skulle kunna vara kraftfullt.
          </note>
          <note>
            I stället är det så, fru talman, vilket jag läste häromdagen,
            att man nu, i stället för att genomföra en skatteväxling, ska
            tillsätta en ny arbetsgrupp som ska ta upp skatteväxlingen. Men,
            Herre Gud, vi har ju suttit i sådana utredningar om skatteväxling
            år efter år. Vi har kommit med förslag, vi har försökt att driva
            fram dem, men vi har inte fått med oss den socialdemokratiska
            regeringen i detta arbete. Så har det varit.
          </note>
          <note>
            Utredningar om skatteväxling leder ju ingenstans,
          </note>
          <note>
            Birger Schlaug. De måste ju genomföras på ett riktigt sätt.
          </note>
          <note>
            Slutsatsen, fru talman, är ändå: Det sker ingen förändring av
            denna trend. Den ändras inte. Det som sades på nyårsafton leder
            nog, givet denna regering och givet dess medarbetare, ändå till
            att klumpen i maggropen tyvärr finns kvar.
          </note>
          <note>
            (Applåder)
          </note>
          <note type="speaker">
            Anf. 29 BIRGER SCHLAUG (mp) replik:
          </note>
          <note>
            Fru talman! Lennart Daléus är möjligen den enda i Sverige som
            det har gått förbi att skatterna på arbete har sänkts i den här
            budgeten och att miljöskatterna har höjts. Jag vet att miljöskatterna
            har höjts. Vi har fått väldigt många mejl från en hel del ilskna
            människor som är griniga därför att priset på diesel har höjts
            osv. Jag vet alltså det, Lennart Daléus. Men det är bra, och vi
            måste gå vidare med detta.
          </note>
          <note>
            Jag kan tala om för Lennart Daléus att jag också har en klump
            i magen. Det har säkert både han och jag och många andra som vet
            hur det ser ut i världen.
          </note>
          <note>
            Lennart Daléus behöver inte vara orolig för det. Men försök att
            komma med och hjälpa till i sådana fall.
          </note>
          <note>
            Försök inte bara kritisera, utan kom med och hjälp till, så kanske
            vi kan få det ännu bättre.
          </note>
          <note>
            Eftersom allt var så eländigt kan jag ändå nämna att om Lennart
            Daléus läser Svensk Natur, Naturskyddsföreningens tidning, vilket
            han säkert gör, kan han se att man där konstaterar att det var
            det största genombrottet som någonsin har skett när det gäller
            naturvård. Det var trots allt en följd av vårt samarbete med Socialdemokraterna.
            Och det är inte särskilt ofta som Naturskyddsföreningen och Svensk
            Natur skriver något sådant, det kan jag tala om för Lennart
          </note>
          <note>
            Daléus.
          </note>
          <note type="speaker">
            Anf. 30 LENNART DALÉUS (c) replik:
          </note>
          <note>
            Fru talman! Jag antar att Birger Schlaug menar
          </note>
          <note>
            Sveriges Natur, och det är riktigt att jag som medlem i Naturskyddsföreningen
            naturligtvis regelbundet läser Sveriges Natur. Men det ger ändå
            inte riktig rättvisa åt resonemanget kring skatteväxling. Det
            är nog riktigt att människor har märkt att dieselskatterna, som
            en följd av Birger Schlaugs medverkan, kommer att höjas. Och det
            kommer ännu mer negativt att påverka inte minst det svenska jordbruket
            och dess förutsättningar att med miljökvalitet producera, och
            vara en motor, ett nav, i ett svenskt miljöarbete utanför det
            stora städerna. Det är riktigt att folk nog har sett det.
          </note>
          <note>
            Men vi har inte sett att den andra delen av skatteväxlingen har
            blivit av, dvs. sänkningen av skatten på arbete. Den är en bortavarande
            del i Birger Schlaugs skatteväxlingsfenomen och förstör därmed
            begreppet skatteväxling.
          </note>
          <note>
            När det gäller detta med att komma med, kan jag säga att ett
            av de största miljöpolitiska beslut som har fattats och åtaganden
            som Sverige har gjort har varit att påbörja avvecklingen av kärnkraften.
            Jag är glad och nöjd att Barsebäck har stängts, utan Birger
          </note>
          <note>
            Schlaugs och Miljöpartiets medverkan, därför att
          </note>
          <note>
            Birger Schlaug och Miljöpartiet över huvud taget inte orkade
            att praktiskt och konkret vara med om att fatta det kanske tydligaste
            och strängaste miljöbeslut som har fattats under senare år, nämligen
            att avveckla kärnkraften och ställa om till ny energi. Vi i Centerpartiet
            orkade och vågade det. Det tror jag har varit just denna systemförändring.
          </note>
          <note>
            Sedan är det nog så att det är viktigare att tala om det som
            händer bortöver. Och om det går att få en acceptans för synen
            på grenen som sågas av och att få med fler partier så är jag naturligtvis
            inte den som inte är glad över det. Men tecknen från regeringens
            miljöarbete tillsammans med Miljöpartiet, framför allt inför det
            stundande ordförandeskapet, visar inte på att den trenden kommer
            att vända. Det ser jag. Det tror jag att också andra miljöengagerade
            människor i det här landet ser, trots det som Birger Schlaug säger.
          </note>
          <note type="speaker">
            Anf. 31 BIRGER SCHLAUG (mp) replik:
          </note>
          <note>
            Fru talman! Jag kan hålla med Lennart Daléus om att när det gäller
            miljöförberedelserna inför ordförandeskapet i EU har vi säkerligen
            väldigt mycket att andra om det. Men som han vet brukar Göran
            Persson vara noga med att säga att han inte har något samarbete
            med oss i EU-frågor. Det tycker vi är väldigt tråkigt. Om vi hade
            fått ha det så är jag övertygad om att det hade gått betydligt
            bättre och att vi hade kommit betydligt längre.
          </note>
          <note>
            När det gäller skatteväxling kan jag hålla med
          </note>
          <note>
            Lennart Daléus om att vi nu också måste börja sänka arbetsgivaravgifterna.
            Det är det som vi är ute efter.
          </note>
          <note>
            Det håller jag helt med honom om. Och det måste också bli de
            nya stegen. Men som Lennart Daléus vet sänktes inkomstskatterna.
            Men vi är inte nöjda, utan vi måste gå vidare.
          </note>
          <note>
            När det gäller kärnkraften är jag lite bekymrad över den historiebeskrivning
            som Lennart Daléus ger.
          </note>
          <note>
            Vi tycker att avvecklingsmetoden inte är speciellt lysande, eftersom
            staten och den offentliga sektorn ska betala skadestånd i stort
            sett till Sydkraft för att kunna lägga ned kärnkraften. Det hade
            varit trevligare om man med ekonomiska styrmedel hade försökt
            avveckla kärnkraften. Annars finns risken, som vi har hört från
            moderater och andra som inte vill avveckla kärnkraften, att de
            säger att dessa pengar kunde användas på annat sätt. Genom vår
            modell, genom ekonomiska styrmedel, höjda elskatter på elen från
            kärnkraft, så hade kärnkraften svälts ut utan skadestånd.
          </note>
          <note>
            Det hade varit en bättre modell, Lennart Daléus.
          </note>
          <note type="speaker">
            Anf. 32 LARS LEIJONBORG (fp):
          </note>
          <note>
            Fru talman! Ett nytt sekels första riksdagsdebatt.
          </note>
          <note>
            Jag tycker att det känns högtidligt. Jag tycker att det inspirerar
            till lite längre tidsperspektiv än vi kanske brukar ha i dessa
            debatter. Jag tänkte blicka något bakåt men framför allt framåt.
          </note>
          <note>
            Det har funnits liberaler i Sveriges riksdag sedan
          </note>
          <note>
            1760-talet, alltså sedan frihetstidens ståndsriksdag.
          </note>
          <note>
            Det är nästan ett kvarts millennium. Det finns ingen annan deltagare
            i denna debatt som har en sådan tradition. Det är klart att det
            fanns konservativa i ståndsriksdagen. Men Bo Lundgren har svårt
            att hitta citat från dem att vara stolt över. Lennart Daléus har
            inte mycket gemensamt med de flesta i bondeståndet eller i Lantmannapartiet.
          </note>
          <note>
            Göran Perssons företrädare Hjalmar Branting satt faktiskt i riksdagen
            vid förra sekelskiftet men då var han invald på en liberal lista.
            Liberalerna - ädla, som alltid - tyckte att Socialdemokraterna
            borde ha en röst i Sveriges riksdag. Man kan väl säga att på den
            punkten blev vi under 1900-talet bönhörda över hövan!
          </note>
          <note>
            När jag ser på liberalernas insatser i det här perspektivet genom
            historien är det framför allt hur mycket vi har gemensamt, den
            politiska uthålligheten och konsekvensen, som slår mig - demokrati,
            yttrandefrihet och tolerans, bildning, sociala reformer, rättvisa
            åt kvinnor, frihandel, marknadsekonomi och bra villkor för företagen.
          </note>
          <note>
            Tänk på de liberaler som satt i Sveriges riksdag vid förra sekelskiftet!
            Där fanns Karl Staaff som skulle göra mer än någon annan för att
            göra Sverige demokratiskt - och få betala ett högt personligt
            pris för det.
          </note>
          <note>
            Där fanns Fritjuv Berg som redan då betraktades, och som fortfarande
            ses, som Sveriges störste skolreformator.
          </note>
          <note>
            Där fanns Adolf Hedin, socialpolitikern med tidiga motioner om
            arbetarskydd och socialförsäkringar.
          </note>
          <note>
            Där fanns Ernst Beckman. Han är kanske mindre känd än de andra
            men var vid sidan av Staaff liberalernas ledare under de första
            15 åren på 1900-talet.
          </note>
          <note>
            Jag nämner honom därför att han var djupt engagerad i den strid
            som avgjorde att Sverige blev en öppen handelsinriktad marknadsekonomi,
            nämligen tullstriden.
          </note>
          <note>
            Av naturliga skäl kan jag bara nämna män. Kvinnor var ju utestängda
            från politiska uppdrag men liberalerna kämpade för att förändra
            det. Jag läste på om Ernst Beckman och det är ganska typiskt att
            bland hans uppdrag utanför riksdagen hitta också detta:
          </note>
          <note>
            "Ledamot av styrelsen för Männens förening för kvinnans politiska
            rösträtt" - alltså demokrati, bildning, sociala reformer, jämställdhet
            och marknadsekonomi, idéer som fortfarande är de bärande för oss
            liberaler.
          </note>
          <note>
            Under de alla fanns, och finns, en grundidé, vars ursprung får
            sökas ännu mycket längre tillbaka i tiden, tusentals år tillbaka
            i tiden - man får gå tillbaka till de stora religionsstiftarnas
            och de antika filosofernas tid: tanken att varje människa är unik
            och har ett värde i sig.
          </note>
          <note>
            Jag vet inte om någon om 160 år kommer att läsa och citera ur
            den här debatten men jag vill citera från en debatt från 1840.
            Det var debatt om skolan i bondeståndet. En ledamot som hette
            Mårtensson talade emot att bondflickor skulle behöva skolutbildning:
          </note>
          <note>
            "Jag tror hon kan sköta de göromål som tillkommer det kvinnliga
            könet utan att äga kunskaper i historia, geografi och naturlära."
            Sedan fortsatte han: "Hon lär väl inte framför mannen bli anlitad
            att förrätta bouppteckningar eller överta någon inspektionsbefattning."
          </note>
          <note>
            Så fick ledamoten Sven Heurlin från den liberala oppositionen
            ordet. Han ville se en skola för alla, en reform som skulle tränga
            undan århundraden av mörker och ge nya möjligheter för alla människor
            för att
          </note>
          <note>
            - och nu citerar jag honom ordagrant - "de ska lära känna till
            vilket stort ändamål de är skapade".
          </note>
          <note>
            Tänk om den människosynen i högre grad hade fått prägla mänsklighetens
            utveckling under de gångna 160 åren! Människor har delats in i
            raser och klasser. De har setts som verktyg för andras syften.
            Heurlins språk var religiöst inspirerat men oavsett hur vi har
            nått fram till den här hållningen är det viktigt att vi hela tiden
            hävdar den: Var och en har rätt att bli betraktad som unik, född
            till ett stort ändamål.
          </note>
          <note>
            Den här människosynen utmanas ständigt. Därför kommer det ständigt
            att behövas krafter som står på den enskilda människans sida.
          </note>
          <note>
            Jag har hört visioner om det nya IT-samhället. Så småningom får
            man, efter att ha lyssnat en stund, en känsla av att människorna,
            åtminstone de som inte ständigt är uppkopplade, mest är problem.
            Vad ska de många människorna syssla med när några få i meritokratins
            topp klarar allt med hjälp av några kraftfulla datorer?
          </note>
          <note>
            Om en sådan människosyn får stå oemotsagd har humanismen kapitulerat
            och det får aldrig ske. Tekniken är fantastisk och ger underbara
            möjligheter. Ekonomin måste vi alltid ha ordning på men tekniken
            och ekonomin måste alltid balanseras av demokrati och humanism.
          </note>
          <note>
            Jag vill, precis som Sven Heurlin för 160 år sedan, att människan
            ska växa och känna att hon finns för ett högt ändamål. Liberalismens
            eviga uppgift är att stå på den enskilda människans sida mot alla
            krafter, politiska och andra, som vill förminska henne och beskära
            hennes frihet.
          </note>
          <note>
            Låt oss nu vid seklets början våga ha visioner!
          </note>
          <note>
            Låt 2000-talet bli det sekel då den siste diktatorn störtas och
            demokrati och grundläggande mänskliga friheter blir en global
            rättighet!
          </note>
          <note>
            Låt 2000-talet bli det sekel då hungern och analfabetismen utrotas
            från jordens yta!
          </note>
          <note>
            Globaliseringen är en fantastisk möjlighet för mänsklig frigörelse
            men den måste gå hand i hand med ett nyväckt intresse för globala
            demokrati- och rättvisefrågor. Min vision är att Sverige ska gå
            i täten för en utveckling av folkrätten så att den inte bara står
            på enskilda staters sida utan så att den ännu mer står på enskilda
            människors sida. Det är därför som vi liberaler är entusiaster
            inför en utvidgad europeisk union och tycker att Sverige hör hemma
            i Nato. Vi engagerar oss för frihandel och en solidarisk biståndsoch
            flyktingpolitik. Vi vill att demokratiprofilen i svensk politik
            ska vara högre.
          </note>
          <note>
            Just nu har vi ett aktuellt fall på den punkten.
          </note>
          <note>
            Kommunistregimen i Peking har lagt sig i anställningen av en
            ny svensk kulturattaché i Kina. Man vill undvika en meriterad
            person bara därför att hon är gift med en kines som engagerat
            sig för mänskliga rättigheter. Nu har UD meddelat att det inte
            blir någon kulturattaché i Peking och att det ska ses som en protest.
            Men det var ju det som Pekingregimen ville!
          </note>
          <note>
            Jag tycker att Sverige skulle utse den vi vill ha. Sedan har
            den kinesiska regeringen rätt - enligt diplomatins regler - att
            inte acceptera henne men då får kineserna inför hela världen demonstrera
            att man inte ens tål personer som är gifta med demokratikämpar.
          </note>
          <note>
            Låt oss också ha visioner om ett mer humanistiskt
          </note>
          <note>
            Sverige!
          </note>
          <note>
            Låt 2000-talet bli det sekel då Sveriges kvinnor når inte bara
            formell utan också verklig jämställdhet, då vi lyckas ta bättre
            hand om våra gamla på ett varmt och värdigt sätt och då segregationen
            i betongförorterna bryts och massarbetslösheten besegras!
          </note>
          <note>
            Jag vill betona två områden där jag menar att förändringar är
            helt nödvändiga om vi ska nå några visioner om ett mer humanistiskt
            Sverige. De är både dagsaktuella och stora framtidsfrågor.
          </note>
          <note>
            Det första området är skolan. En bättre skola borde bli en fråga
            av högsta nationell prioritet. Det finns fortfarande en del bra
            skolor men alltför många är inne i en nedåtgående spiral av oro
            och stök på lektionerna, en arbetsmiljö präglad av klotter, könsord
            och mobbning, lärarflykt och dåliga resultat. Den cirkeln måste
            brytas. Det som behövs är först och främst nya signaler - att
            vuxenvärlden tar sitt ansvar, låter skola vara skola och satsar
            på att stödja lärarna.
          </note>
          <note>
            Det andra området är företagsklimatet. Utflyttningsvågen beträffande
            ledning, forskning och andra strategiska funktioner i svenska
            storföretag är inget annat än förödande. Det är inte alls så att
            närhet, geografi och fysiska kontakter är ointressanta i den nya
            ekonomi som nu bryter fram. Det är i själva verket precis tvärtom.
            Det är "klustren" som blir avgörande. Det är det som ekonomerna
            som studerar utvecklingen nu talar om. Nätverken - och då talar
            jag om de mänskliga nätverken, inte bara de virtuella -
          </note>
          <note>
            betyder enormt mycket. Därför är utvecklingen mot
          </note>
          <note>
            Sverige som ett dotterbolagsland något mycket, mycket allvarligt,
            kanske inte nu när problemen kamoufleras av högkonjunkturen, men
            på längre sikt.
          </note>
          <note>
            Och för få nya företag kommer till.
          </note>
          <note>
            Politiska åtgärder hade kunnat förändra den här bilden. Det är
            intressant att nu läsa analyser av varför det just nu går bra
            för IT-industrin i Sverige. Det som man återkommer till i de analyserna
            är den borgerliga regeringens beslut i början på 90-talet att
            avreglera telemarknaden. Det var ett bra beslut, men alldeles
            för många politiska beslut de senaste årtiondena har inte alls
            främjat tillväxt. I många år har skattehöjningar, regleringar
            och tendenser till nationell självtillräcklighet varit det dominerande.
          </note>
          <note>
            Det kom häromdagen siffror som visar att svenska priser ligger
            20 % högre än andra EU-länders. Det är kostnaden för den socialistiskt
            inspirerade övertron på centralisering och regleringar.
          </note>
          <note>
            Nej, låt oss göra så som - av alla - Konkurrensverkets nya generaldirektör
            föreslår: gå med i
          </note>
          <note>
            EMU så fort som möjligt och bekämpa monopoltendenser varhelst
            de dyker upp.
          </note>
          <note>
            Låt mig avsluta med att säga att vi liberaler under vår långa
            historia har upplevt både framgångar och motgångar. Vi har vunnit
            stora segrar, och till de största hör förstås att tankar som vi
            en gång fick kämpa ensamma för nu accepteras långt in i andra
            politiska läger. Men samhället runtomkring oss är för oss bevis
            för att mycket återstår att göra. Det finns visioner att förverkliga.
          </note>
          <note>
            I det nya millenniets första debatt i Sveriges riksdag är det
            löfte som jag kan uttala på den liberala riksdagsgruppens vägnar
            detta: Vi kommer att fullfölja det som vi ser som vår uppgift,
            vårt stora ändamål, som Sven Heurlin kanske skulle ha uttryckt
            det:
          </note>
          <note>
            att alltid stå på den enskilda människans sida mot alla krafter
            som vill beskära hennes frihet.
          </note>
          <note>
            (Applåder)
          </note>
          <note type="speaker">
            Anf. 33 BIRGER SCHLAUG (mp) replik:
          </note>
          <note>
            Herr talman! Jag tycker att det var en intressant liberal historik.
            Liberalerna var nog bra en gång i tiden. Kanske är de det rent
            av också nu.
          </note>
          <note>
            Jag ska i min sista partiledardebatt vara vänlig och säga att
            Folkpartiet ju sedan länge har kämpat för jämställdhet mellan
            män och kvinnor - kanske framför allt under Bengt Westerbergs
            tid och därefter. Det har också vi gjort. Där har vi en gemensam
            nämnare, och det tycker jag är bra.
          </note>
          <note>
            Som ett led i en ökad och bättre jämställdhet har införts en
            regel för arbetsgivare med mer än tio anställda, nämligen att
            de ska ha en jämställdhetsplan.
          </note>
          <note>
            Detta har betytt ganska mycket, bl.a. att mentala barriärer har
            rivits ned när det gäller att anställa människor.
          </note>
          <note>
            Jag undrar nu väldigt konkret om Lars Leijonborg och Folkpartiet
            skulle vara intresserade av att diskutera ett motsvarande system
            när det gäller integration, nämligen att arbetsgivare med mer
            än tio anställda ska upprätta integrationsplaner. I de här planerna
            ligger inget tvång, men de river ned mentala barriärer, vilket
            gör att även människor med utländska
          </note>
          <note>
            "konstiga" namn får komma till anställningsintervjuerna. Den
            mentala barriär som finns i dag hindrar att många dugliga människor
            ens får chansen att komma in på arbetsmarknaden.
          </note>
          <note>
            Jag behöver bara ett ja eller ett nej på den frågan,
          </note>
          <note>
            Lars.
          </note>
          <note type="speaker">
            Anf. 34 LARS LEIJONBORG (fp) replik:
          </note>
          <note>
            Herr talman! Jag blev lite förvånad när Birger
          </note>
          <note>
            Schlaug begärde replik på mitt inlägg. Jag trodde att det var
            vi som skulle vara kompisar nu. Men det var bra ämnen som Birger
            Schlaug tog upp. Jämställdhetsplanerna drevs igenom av Bengt Westerberg,
            och jag tror att de kan bli ett viktigt instrument.
          </note>
          <note>
            Jag tror att man även på integrationsområdet bör tänka sig någonting
            av det slaget. Vi har varit inne på det. Jag tror i och för sig
            inte att sådana här byråkratiska åtgärder är de mest avgörande,
            men Birger
          </note>
          <note>
            Schlaug frågade om det här kunde diskuteras. Vi har i våra dokument
            varit inne på detta, och vi är, som jag har svarat Birger Schlaug
            i andra sammanhang, öppna för diskussioner i alla viktiga frågor
            som Miljöpartiet och andra partier i riksdagen vill ta upp med
            oss.
          </note>
          <note type="speaker">
            Anf. 35 BIRGER SCHLAUG (mp):
          </note>
          <note>
            Herr talman och alla ni som sitter på läktarna! Jag får tacka
            Lars Leijonborg för att han vill samarbeta i de frågor där vi
            skulle kunna samarbeta. Jag skulle t.ex. kunna tänka mig en riktigt
            bred uppgörelse när det gäller familjepolitik. Jag tror att en
            sådan skulle vara bra och skulle hålla länge. Då skulle föräldrar
            och barn också kunna veta vad som gäller för ett tag framöver.
          </note>
          <note>
            Jag får liksom många av de andra ledamöterna väldigt många brev
            och mejl. De handlar mycket om miljö, om allergier, om djurrätt,
            om diskriminering, om barns utsatthet och naturligtvis om EMU.
            Det är viktiga frågor, som Miljöpartiet engagerar sig djupt i.
          </note>
          <note>
            Men alltfler frågor landar i ett resonemang om det ekonomiska
            systemets brister.
          </note>
          <note>
            Kommunismen och planekonomin dog hastigt efter många års sjukdom,
            men med förskräckande dålig sjukdomsinsikt hos de närmast sörjande.
            Hur är det då med vårt nuvarande ekonomiska system, den s.k.
          </note>
          <note>
            kapitalismen? Någon har sagt att kapitalismen närmar sig hjärtinfarkt,
            och det gör den nog på många sätt, inte minst därför att hjärtat
            inte har någon plats i dess råaste former. Detta är ett allvarligt
            problem.
          </note>
          <note>
            Lönsamhet och smarta spekulationer har blivit viktigare än en
            bra skola, rena sjöar och värdig vård.
          </note>
          <note>
            Någon har sagt att vår demokrati genomgår en marknadsanpassad
            produktutveckling. Det känns hotande.
          </note>
          <note>
            Hela den globaliserade ekonomin av i dag präglas av vild för
            att inte säga hysterisk jakt på förräntning av pengar, utan större
            och djupare hänsyn till effekter på vare sig människor, djur eller
            miljö. Något som man skulle kunna kalla ekonomismen har blivit
            det nya evangeliet, den nya religionen, och dess prästerskap -
            kanske inte det allra högsta men en bit ned i hierarkin - sitter
            i A-ekonomi och predikar senaste nytt från börserna i New York,
            Frankfurt eller i
          </note>
          <note>
            Stockholm.
          </note>
          <note>
            Bakom alla dessa siffror döljer sig nästan bara förväntningar,
            spekulation och låtsaslek, så långt bort från den verkliga verkligheten
            och från verkliga värden att det när som helst kan brista. Vi
            kan rimligtvis inte med trovärdighet bygga en framtid på spekulation
            och låtsasvärden. När får vi A-ekologi i Sveriges
          </note>
          <note>
            Television, som berättar om verkligheten, den riktiga verkligheten?
          </note>
          <note>
            Alla ekonomiska sifferuppgifter visar att det går bättre både
            för svensk och för global ekonomi, men man får inte glömma den
            andra, den verkliga verkligheten. Bakom de stigande siffrorna
            finns utbrändhet, social stress, fortsatt miljöförstöring, ökad
            radioaktiv bakgrundsstrålning och tilltagande utsläpp av s.k.
          </note>
          <note>
            växthusgaser. Hoten är fruktansvärt stora, men de mäts inte på
            ett rimligt sätt.
          </note>
          <note>
            Ju mer bensin som säljs, ju mer koldioxid som släpps ut och ju
            mer växthusgaser som produceras, desto finare siffror i de tabellverk
            som påstås spegla nationens, EU:s eller jordens tillstånd - trots
            att samtidigt växthuseffekten ökar, klimatet förändras med naturkatastrofer
            och kanske miljontals flyktingar som följd.
          </note>
          <note>
            Vi har försökt att rätta till det här med att beskriva en nations
            tillstånd genom att som första land i världen ha gröna nyckeltal
            i finansplanen. Nu gäller det bara att läsa de här gröna nyckeltalen
            och ta till sig vad där står för att kunna förändra politiken
            så att vi tar hänsyn till den verkliga verkligheten. De gröna
            nyckeltalen visar nämligen hur verkligheten ser ut;
          </note>
          <note>
            förutsättningarna för livet.
          </note>
          <note>
            Herr talman! Det saknas viktiga och avgörande röster på den s.k.
            marknaden. Detta tycks vara svårt för många borgerliga partier
            att förstå, och säkert svårt för socialdemokraterna att ta konsekvenserna
            av. Naturen har ingen röst på marknaden. Kommande generationer
            har ingen röst på marknaden. Enligt vår uppfattning, Miljöpartiets
            uppfattning, är det politikernas skyldighet att vara denna röst.
            Hade naturen haft en röst på marknaden så hade det förmodligen
            varit väldigt dyrt att utrota en enda art, därför att arten hade
            lagt in ett rejält pris på sin överlevnad. Hade kommande generationer
            haft en röst på marknaden så hade de förmodligen lagt in ett så
            högt bud på de ändliga naturresurserna - olja eller vad det nu
            kan vara - att vi inte hade haft råd att använda dem, utan hade
            tvingats använda smartare teknik med förnybara resurser, dvs.
            ett riktigt kretsloppssamhälle.
          </note>
          <note>
            Det är vår uppgift att vara denna röst på marknaden, naturens
            och kommande generationers röst, så att det blir rätt pris på
            saker och ting, eller, på politikers och nationalekonomers språk:
            så att de externa effekterna, dvs. miljöförstöring i det här fallet,
            blir en del av priset. Vår uppgift är att se till att det kostar
            att skita ned, att det blir dyrt att skita ned, och lönsamt att
            investera i miljöbättre teknik, smartare energisystem och effektivare
            transportmedel.
          </note>
          <note>
            Grunden för detta är en grön skatteväxling, och jag är glad att
            Lennart Daléus också talar om en grön skatteväxling, så att vi
            kan bli många som driver på den här frågan. Det handlar om att
            sänka skatter och avgifter successivt och höja dem på negativ
            miljöpåverkan för att göra de goda, hållbara investeringarna kortsiktigt
            lönsamma för företagen.
          </note>
          <note>
            Vi måste få ett ekonomiskt tänkande som inte hotar miljön. I
            dag är det precis tvärtom, och det är farligt.
          </note>
          <note>
            Rättvist miljöutrymme är ett begrepp som många, också i den här
            kammaren tror jag, säkert bävar inför.
          </note>
          <note>
            Rättvist miljöutrymme innebär att vi lär oss att leva på ett
            sätt som alla på den här jorden skulle kunna leva på, alltid.
            Det är naturligtvis det målet vi måste ha: att vi inte tar för
            oss så mycket av jordens resurser och så mycket av jordens miljöutrymme
            att vi utgår ifrån att andra människor på jorden inte ska ha samma
            möjligheter. Då är det faktiskt rasism. Vi lever på ett sätt som
            vi vet att andra inte kan leva på. Med vilken rätt gör vi det?
          </note>
          <note>
            För att komma till rätta med det här krävs det naturligtvis ekonomiska
            styrmedel. Grön skatteväxling är viktigt. Det handlar också om
            bättre tekniklösningar. Man talar om faktor 10, dvs. att man ska
            använda energi och naturresurser tio gånger effektivare än i dag.
            Då kan vi nämligen leva på ett hyggligt sätt trots att vi bara
            har det här jordklotet. Fortsätter vi som nu så krävs det två
            eller tre jordklot till.
          </note>
          <note>
            Det handlar också om att regelverket måste förändras, men det
            räcker inte heller. Det handlar också om livsstil: vad vi värderar,
            hur vi använder vår tid och vad vi anser vara värdefullt. Vi måste
            få en ekonomi med ett mänskligt ansikte, en ekonomi där människan
            i sig, som levande och kännande varelse, har ett berättigande
            oavsett om hon är lönsam i ekonomiska termer eller inte och en
            roll som just människa, en biologisk, social och kulturell varelse,
            och inte bara producent och konsument.
          </note>
          <note>
            Förvisso är det så att i det samarbete vi har med regeringen
            har vi en gemensam uppfattning, en gemensam vision, om att samhället
            ska vara till för alla och att alla ska få del av det goda. Det
            är vi överens om. Men jag tror att vi har olika uppfattningar
            om vad som är det goda.
          </note>
          <note>
            För oss i Miljöpartiet och i alla andra gröna partier i Europa
            och i världen i övrigt också är det goda något vida större än
            mer konsumtion, större och fler bilar, överfyllda almanackor och
            stressande köpbudskap. För oss är livskvalitet att få utnyttja
            vår tid, människors tid, på den här jorden till att finna mening,
            utveckla och värna relationer, ha tid för barn och ha tid för
            att värna kärleken om inte annat. Det finns andra värden än dem
            som kan mätas i BNP.
          </note>
          <note>
            Ur detta perspektiv är frågan om sänkt arbetstid oerhört central.
            Vi har varit inne på det tidigare. Att få mer fri tid handlar
            om att kunna utveckla hela människan, inte bara de delar som är
            producent, konsument och duktiga figurer som springer omkring
            i det traditionella ekonomiska hjulet.
          </note>
          <note>
            Men det handlar också om att få mer tid att värna de sociala
            nätverken. För tro inte en sekund att pensionsförsäkringar eller
            siffror på olika konton i en datafil ger någon som helst garanti
            om trygghet inför framtiden. Det enda som ger en riktig garanti
            är sociala nätverk, människa till människa. Att bygga sociala
            nätverk, att fördjupa den informella sektorn, att värna relationer;
            det är trygghet och kvalitet för oss gröna, vid sidan av en gemensam
            och god grundtrygghet som är lika för alla.
          </note>
          <note>
            Jag och Miljöpartiet vill se en ekonomisk utveckling som utgår
            från att människan betyder någonting i egenskap av just människa,
            som om livet betyder någonting. Det är inte vårt politiska uppdrag
            att lova allt till alla. Det är inte vårt politiska uppdrag att
            lova ökad materiell välfärd i all evighet. Det är inte vårt politiska
            uppdrag att följa med medströms och glömma verkligheten för en
            tillfällig börsyra. Det är vårt politiska uppdrag att utmana ekonomismen.
            Det är vårt politiska uppdrag att göra vårt bästa för att jorden
            ska överleva. Vi har ett uppdrag: att våga utmana det gamla tänkandet.
            Det är det gröna uppdraget.
          </note>
          <note>
            Och jag är stolt över att så pass länge ha fått vara språkrör
            i det här partiet. Det här var min sista partiledardebatt. Jag
            ska tacka mina meddebattörer. Tack ska ni ha!
          </note>
          <note>
            (Applåder)
          </note>
          <note>
            Anf. 36 Statsminister GÖRAN PERS-
          </note>
          <note>
            SON (s):
          </note>
          <note>
            Herr talman! Detta är vår första partiledardebatt i ett nytt
            sekel. Jag tyckte väldigt mycket om Lars
          </note>
          <note>
            Leijonborgs historiska exposé. Jag tror att många partier har
            behov av att göra den typen av genomgång. Kanske kan inte alla
            partier göra det med samma stolthet som liberalerna, men det är
            värt att se bakåt vid sekelskiftet, precis som att se framåt.
          </note>
          <note>
            Jag ska försöka att se lite framåt i den här debatten. Men allra
            först vill jag göra ett litet konstaterande eller en liten reflexion.
            Jag har ju haft tillfälle att njuta av debatten från min plats
            här nere framför talarstolen, och jag tror att många av er har
            gjort samma iakttagelse som jag.
          </note>
          <note>
            Jag tror att det här är den mest samarbetsinriktade partiledardebatt
            som jag har upplevt i denna kammare under de numera ganska många
            år som jag har haft förtroendet att vara ledamot av Sveriges riksdag.
            Det är väl en bra start på ett nytt århundrade! Och det bådar
            gott för våra möjligheter att utveckla vårt land, därför att samstämmigheten
            om vilka frågor det är som vi bör ägna oss åt är också relativt
            stor i debatten.
          </note>
          <note>
            Den som har lyssnat har ju hört att det har handlat om att utveckla
            välfärden. Det har handlat om att människor ska kunna leva ett
            rikare och friare liv. Det har handlat om solidaritet och gemensamt
            ansvarstagande. Det har handlat om ansvar för kommande generationer
            ur ett ekologiskt perspektiv. Inte riktigt alla har uttryckt sig
            så, men de allra flesta, kanske bara med något undantag.
          </note>
          <note>
            Jag tycker att det är bra. Vi behöver den typen av samsyn och
            den typen av samarbete med tanke på hur det parlamentariska läget
            ser ut i Sverige. Det vore dystert om vi inte kunde utnyttja den
            återvunna styrkepositionen till att nu återigen göra vårt land
            mer rättvist, mer framtidsinriktat och mer fyllt av optimism och
            glädje. Låt oss göra det. Jag tar fasta på vad som har sagts från
            denna talarstol om vikten av att utveckla och förbättra välfärden.
            Det kan jag försäkra er.
          </note>
          <note>
            Det gäller inte minst mot bakgrund av genomgången av välfärdsrapporten
            i går under ledning av
          </note>
          <note>
            Joakim Palme. Den visar att de tio år vi har bakom oss har varit
            år då väldigt många i vårt land har fått det sämre. Det är barnen,
            ungdomarna och framför allt ensamstående föräldrar, och naturligtvis
            barnen i dessa familjer. Det är i första hand ensamstående mödrar.
            De som har kommit till Sverige under senare år och de som bor
            i vårt land och har en utländsk bakgrund har också fått det sämre
            under 90-talet.
          </note>
          <note>
            Det är en bitvis hård samhällskritik som finns i välfärdsrapporten.
            Men det är en samhällskritik som vi samtidigt kan använda för
            att formulera en dagordning för de år som ligger framför oss för
            att vända utvecklingen och återigen göra Sverige mer jämlikt och
            rättvist och för att lyfta in solidariteten i politikens centrum.
          </note>
          <note>
            Många av oss - jag skulle tro de allra flesta - har förstått
            att den redovisning som kom i går i stort sett skulle se ut som
            den gjorde. Vi känner bekymren för de unga. Vi vet att barnen
            har kommit i kläm när vi fått skära ned i den gemensamma välfärden.
            Vi vet att ensamstående föräldrar har små marginaler. Vi vet att
            många med utländsk bakgrund har en situation där de riskerar att
            permanent hamna utanför gemenskap och samhälle. Det vet vi. Men
            vi fick i går en bekräftelse på att den analysen är riktig och
            att det går att göra någonting åt det.
          </note>
          <note>
            Man säger tydligt att det har vänt. Det känner vi också. Vi vet
            också att när det vänder får fler arbete.
          </note>
          <note>
            Det är framför allt detta att fler har arbete som är den starkaste
            kraften när man ska utjämna i samhället.
          </note>
          <note>
            Nya värden skapas som faktiskt kan fördelas på ett rättvist sätt.
            När det vänder gäller det också att ha en fast politisk vilja
            så att man fördelar det växande välståndet på ett rättvist sätt.
            Där skickade man i går varningssignaler.
          </note>
          <note>
            I den uppgång som nu har kommit i gång i slutet på 90-talet kan
            man se att klyftor också fortsätter att växa. Ja, reallönerna
            växer. Ja, arbetslösheten pressas tillbaka. Ja, vi höjer barnbidragen.
            Ja, vi har kunnat förbättra pensionerna. Vi ser att alltfler kommer
            in på högskolan. Vi ser att vi tillför alltmer resurser till barnomsorgen,
            skolan och vården. Men det räcker inte. Vi måste gå vidare.
          </note>
          <note>
            Kan vi samarbeta i Sveriges riksdag om att nu åter se till att
            Sverige blir det land som präglas av små klyftor, små skillnader,
            därför att vi bärs av insikten ideologiskt att just detta att
            alla är med och alla får sin rimliga chans och får sitt stöd,
            ger det de bästa förutsättningarna för en god ekonomisk utveckling.
          </note>
          <note>
            Utveckling och jämlikhet är vad vi brukar kalla för det socialdemokratiska
            konceptet, den socialdemokratiska idén. Det är vad som i dag så
            starkt präglar
          </note>
          <note>
            Europa.
          </note>
          <note>
            Kan vi samlas om ett sådant synsätt - och låt oss då lägga bort
            en del etiketter - att just små klyftor, små skillnader i sig
            är produktivt och driver på samhällsutvecklingen, att tryggheten
            skapar viljan hos människor att ta en risk och pröva det nya,
            skaffa sig en annan utbildning, kanske flytta på sig, är vi igen
            i
          </note>
          <note>
            Sverige på väg åt ett håll som många skulle glädjas åt.
          </note>
          <note>
            Palmes utredning som presenterades i går visar hur dagordningen
            ser ut: barnfamiljerna, ungdomarna, de ensamstående föräldrarna
            och de med utländsk bakgrund. Där ska vi lägga ned vår kraft den
            kommande tiden. Jag tror att vi gör det allra tydligast, enklast
            och klarast genom att vi fullföljer politiken för att pressa tillbaka
            arbetslösheten och höja sysselsättningen.
          </note>
          <note>
            Väldigt många att de problem som redovisades i gårdagens utvärdering
            av den svenska välfärden kan mötas med en högre sysselsättning.
            Därmed får vi också en rättvisare fördelning. Detta ligger framför
            oss. Kan vi samarbeta kring detta har vi ett bra år framför oss
            i Sveriges riksdag och en bra start på det nya seklet. Går det
            inte att samarbeta kring detta blir det strid. Här ligger i så
            fall skiljelinjen i svensk politik.
          </note>
          <note>
            En sak är jag övertygad om. Det är att våra möjligheter att bedriva
            en politik som minskar klyftorna i
          </note>
          <note>
            Sverige är avhängigt av att vi har greppet om de gemensamma finanserna.
            Det i sin tur är avhängigt av att vi möts med förtroende i omvärlden.
            Jag kan glädja mig åt - och det kan vi göra allihop - att vi den
            senaste tiden har sett väldigt många uppskattande artiklar om
            Sverige i internationell press. Den svenska ekonomin trotsar tyngdlagen,
            säger man. Den svenska designen är intressant. Det svenska IT-undret
            är någonting som lyfts fram. Den svenska välfärden och rättvisan,
            återigen, är intressant att titta på.
          </note>
          <note>
            Det är stora artiklar i amerikansk, brittisk och annan internationell
            press. Det är stimulerande, och det är glädjande. Det uttrycker
            att vändningen har kommit för vårt land. Men det uttrycker också
            någonting annat. Det är en påminnelse om hur snabbt saker och
            ting förändras. När man skriver i någon amerikansk ekonomisk tidskrift,
            tror jag, att den svenska ekonomin trotsar tyngdlagen är det klart
            att vi kan känna oss lite glada över detta, och kanske också lite
            stolta.
          </note>
          <note>
            Men det finns en underton i detta konstaterande som vi måste
            ta till oss.
          </note>
          <note>
            Väldigt många av dem som sitter runtomkring i världen och bedömer
            vårt land - och vi är en del av en global ekonomi - förstår inte
            att det går att kombinera ett högt skatteuttag, en stor gemensam
            sektor, med kraftig tillväxt, spetsteknologi och frontlinjen vad
            gäller IT. Det trotsar, säger de, tyngdlagen. Det är dessa som
            påstår att det trotsar tyngdlagen som så småningom ska låna oss
            pengar när konjunkturen vänder nedåt.
          </note>
          <note>
            Vi kan inte köra med överskott i offentliga finanser också i
            nedåtgående konjunktur. Då ska vi ha ett underskott som får vara
            max 3 % av BNP, det s.k.
          </note>
          <note>
            konvergenskriteriet, oavsett om vi är med i EMU
          </note>
          <note>
            eller inte. Om dessa tyngdlagsdebattörer då inte förstår att
            vår ekonomi är robust och långsiktigt hållbar, utan tycker att
            den strider mot deras grundläggande värderingar, möts vi då än
            en gång på den internationella kapitalmarknaden med lite förakt,
            misstänksamhet, ett lätt överseende och med stegrade räntor? Jag
            tror att den risken är påtaglig.
          </note>
          <note>
            Jag har stått öga mot öga med dem som lånar oss pengar. Jag vet
            hur de resonerar. Jag vet att de inte, som den här kammaren, är
            anhängare av en välfärdspolitik av det snitt vi skulle vilja kalla
            för nordeuropeisk eller svensk. De tror på mycket låga skatter
            och mycket små offentliga utgifter. Klyftorna ska växa, och det
            ska vara drivkraften. Där finns de. Vi kan inte tänka bort dessa
            aktörer. De kommer att finnas där, precis som de fanns i vår närhet
            1995 när indianerna i
          </note>
          <note>
            Chiapas gjorde uppror och när Subcommendante anförde dem som
            protesterade mot, som han tyckte, ett orimligt förtryck av en
            befolkningsgrupp i en ekonomi som många nyliberaler framhöll som
            ett föredöme. Det gick en chockvåg genom Mexiko, genom mexikansk
            ekonomi och genom världsekonomin. Och den chockvågen träffande
            ganska kvickt den svenska ekonomin.
          </note>
          <note>
            Indianupproret startade en brand som satte en ekonomi i gungning,
            som fick världsekonomin att reagera och som direkt slog in i den
            svenska ekonomin. På några veckor steg räntorna i Sverige från
            att ha haft en differens till den finska räntan - vi behöver inte
            jämföra oss med något annat land - på 60-70
          </note>
          <note>
            punkter upp till en differens på nästan 300 punkter.
          </note>
          <note>
            Det blev en räntestegring på 2 ½ % på några veckor därför att
            förtroende för vår förmåga att hantera ekonomin och för den samhällsmodell
            där vi i deras ögon bryter mot tyngdlagen var rubbat.
          </note>
          <note>
            Jag var med då. Jag var finansminister. Jag följde detta timme
            för timme och såg hur det besparingspaket som den här kammaren
            hade lagt ut på svenska hushåll - och det var på 126 miljarder
            kronor - plötsligt skärptes genom att de som inte trodde på oss
            på den internationella kapitalmarknaden i praktiken höjde våra
            räntor. Sedan satt vi där med den dubbla åtstramningen och med
            stigande räntor i ett läge när vi borde haft sjunkande räntor
            därför att vi genomförde en finanspolitik som var åtstramande.
          </note>
          <note>
            Så fungerade det för det lilla öppna landet i den globala ekonomin
            där det inte bara är fundament utan också värderingar som styr
            aktörernas beteende. Jag vill inte vara med om det en gång till.
            Nu har vi tagit oss ur detta bekymmer. Vi är starkare igen och
            kan bestämma vilken politik vi ska driva. Nu vill vi förbättra
            för pensionärerna. Nu höjer vi barnbidraget, reallönerna stiger
            och arbetslösheten pressas tillbaka.
          </note>
          <note>
            Vi bestämmer själva, men vi vet att det kommer en lågkonjunktur
            igen, och då ska vi låna.
          </note>
          <note>
            Detta är ett starkt argument för mig för ett medlemskap i den
            monetära unionen. Det är ett argument som startar i min vilja
            och vår vilja att också i en global ekonomi klara välfärdsstatens
            grunder. Det är klart att EMU inte är något solskensprojekt i
            alla avseenden. Det finns klara brister och också risker med detta.
            Jag har vägt dessa risker för och emot i allmän debatt här i kammaren
            i snart fyra års tid. Nu är det dags att gå till beslut. Vi har
            presenterat riskerna. Jag menar att de finns där, men de är betydligt
            mindre än risken att återigen hamna i ett läge då snabba räntestegringar
            beroende på internationell spekulation slår bort mycket av grunden
            för våra förutsättningar att bedriva ekonomisk politik. Då hotas
            välfärden i grunden.
          </note>
          <note>
            Hellre en gemenskap med regeringar i Europa kring ett monetärt
            projekt som kan innehålla en del bekymmer än ett beroende av en
            internationell finansiell marknad som präglas av värderingar som
            befinner sig ljusår ifrån vad den här kammaren tycker är vettig
            politik. Så tror jag valet ser ut.
          </note>
          <note>
            Det här handlade inte Palmes rapport i går om.
          </note>
          <note>
            Den handlade om de konsekvenser som drabbade enskilda människor
            i vårt land när vår ekonomi kördes sönder. Nu handlar det om de
            möjligheter vi har att återigen bedriva en god rättvisepolitik
            och skapa en balans till ett internationellt kapital.
          </note>
          <note>
            Jag ser fram emot en sådan debatt, och jag förutsätter att vi
            där respekterar varandra utifrån utgångspunkten att här finns
            goda skäl såväl för som emot.
          </note>
          <note>
            Sedan får vi pröva vems argument som väger tyngst när vi så småningom
            underställer svenska folket detta för prövning.
          </note>
          <note>
            Låt mig bara säga några ord om någonting som jag tycker är ohyggligt
            viktigt innan jag kommer in på avslutningen. När det nu går uppåt
            i ekonomin, när jobben kommer, är det viktigt att vi inte tappar
            det perspektiv vi har försökt att anlägga de senaste åren om en
            ekologiskt uthållig tillväxt. Vi måste hålla fast vid det gröna
            perspektivet och också göra det folkligt.
          </note>
          <note>
            Visst är kemikaliesamhället något vi ska angripa.
          </note>
          <note>
            Visst är det så att koldioxiden är ett enormt bekymmer. Visst
            är det så att vi kan styra med grön skatteväxling och allt sådant,
            men om det inte startar i en äkta känsla för natur och det som
            lever runtomkring oss tror jag att mycket av miljöpolitiken blir
            tungt och väldigt tekniskt akademiskt.
          </note>
          <note>
            Därför har jag i morgon bjudit företrädare för folkbildningen
            och de gröna organisationerna till ett samtal på Harpsund för
            att tillsammans med dem och miljöministern initiera ett grönt
            kunskapslyft där så många av oss svenskar faktiskt känner att
            vi hör hemma. Det ska bli ett grönt kunskapslyft, en stor bred
            folkbildningssatsning på kunskaper om natur och miljö. Det är
            en härlig start för en bra politik som rymmer mycket mer än grön
            skatteväxling och koldioxid, nämligen förundran över skapelsen
            och detta som lever runtomkring oss i den fantastiska värld vi
            har. Det startar vi i morgon.
          </note>
          <note>
            Herr talman! Om en vecka inleds konferensen
          </note>
          <note>
            Stockholms internationella forum om Förintelsen.
          </note>
          <note>
            Från en lång rad länder kommer forskare, historiker och andra
            experter till Sverige för att utbyta erfarenheter kring 1900-talets
            vidrigaste händelse, Förintelsen. Regeringar från ett 40-tal länder
            kommer att företrädas av presidenter, premiärministrar och andra
            högt uppsatta representanter. Aldrig någonsin har tidigare så
            många politiska ledare samlats för att diskutera hur minnet av
            Förintelsen kan hållas levande, vilka lärdomar vi kan dra av historiens
            värsta brott mot mänskligheten och hur vi kan föra kunskapen vidare
            till kommande generationer.
          </note>
          <note>
            För några år sedan tog jag här i riksdagen initiativ till projektet
            Levande historia. Alla partiledare ställde sig samfällt bakom
            det. Vi enades i en vilja att våga se historiens sanning i vitögat,
            att berätta om den för våra barn och barnbarn och att föra den
            vidare in i framtiden. Aldrig, aldrig någonsin kommer vi att tolerera
            att människovärdet hotas. Jag är glad över det enorma gensvar
            som Levande historia har fått. I
          </note>
          <note>
            hundratusentals svenska hem har boken ... om detta må ni berätta
            ... bildat relief till diskussioner mellan vuxna och ungdomar
            om 1900-talets svartaste tid.
          </note>
          <note>
            Genom den internationella konferensen riktas strålkastarljuset
            på en och samma gång mot historien och framtiden. Med överlevandens
            vittnesmål och med hjälp av historiker och experter är det min
            fasta förvissning att vi kommer att enas i en ambition om att
            historiens illdåd aldrig får upprepas och aldrig får falla i glömska.
          </note>
          <note>
            Det gäller självfallet även den svenska historien.
          </note>
          <note>
            De mörka fläckar som finns i Sveriges 1900-
          </note>
          <note>
            talshistoria måste belysas. En del av kunskapen har nu lyfts
            fram i ljuset av Wirténkommissionen, Kommissionen om judiska tillgångar
            i Sverige vid tiden för andra världskriget. Efter två års arbete
            har den presenterat ett gediget resultat och dragit sina slutsatser.
            Regeringen ställer sig fullt ut bakom dessa slutsatser. De ger
            anledning till djup självrannsakan i vårt land.
          </note>
          <note>
            Vi vet nu att en del av det guld som Riksbanken kom att disponera
            genom Sveriges handel med Nazityskland under krigsåren kan ha
            varit guld som rövats från judar och andra förföljda. Vi vet dessvärre
            också att våra svenska beslutsfattare nåddes av signaler som borde
            ha lett till att de fattade misstanke om detta senast sommaren
            1944. Ett svenskt förhållningssätt till plundrat personguld borde
            då ha övervägts seriöst av dåvarande riksbanksledningen och regeringen.
            Så skedde uppenbarligen inte.
          </note>
          <note>
            Vi vet också att frågan om de herrelösa bankkontona i svenska
            banker vid krigsslutet sköttes tafatt och utan större engagemang.
            Svenska myndigheter har brustit i agerande och ansvar. Det är
            sorgligt att behöva göra dessa konstateranden. Regeringen gör
            dem med djupaste beklagande. Det moraliska och politiska ansvaret
            för vad som skedde och inte skedde från svensk sida under krigsåren
            måste vi alltid bära.
          </note>
          <note>
            Det fanns svenskar som inte bara tog ställning för nazismen utan
            som även aktivt deltog i strid för Hitler och det tredje riket.
            Kunskapen om detta har funnits länge, men alltför få har sökt
            den. Jag välkomnar att journalister uppmärksammar frågor som vi
            tidigare gått förbi.
          </note>
          <note>
            Jag vill se en total genomlysning av såväl det offentliga Sveriges
            hållning till Hitlers Tyskland som enskilda svenskars förhållande
            till Förintelsen. Vem visste vad? Hur var det egentligen med relationerna
            mellan exempelvis näringslivet, kyrkan, försvaret och andra samhällsbärande
            institutioner och Nazityskland?
          </note>
          <note>
            Frågorna är många. Jag, liksom väldigt många andra svenskar,
            vill ha svar på dem. En del utredningar och forskningsinsatser
            är gjorda, betydligt fler måste göras. Regeringen är beredd att
            göra vad den kan för att underlätta detta. Formerna för arbetet
            är inte det viktiga. Det viktigaste är att arbetet blir gjort,
            grundligt och utan förbehåll, av kompetenta forskare som inte
            styrs av direktiv från statsmakterna. Regeringen är beredd att
            tillskjuta det svenska forskarsamhället erforderliga resurser
            för att göra en sådan genomlysning möjlig.
          </note>
          <note>
            Hos den svenska säkerhetspolisen finns handlingar som innehåller
            uppgifter om svenskar som samarbetade med Nazityskland under krigsåren
            och uppgifter om misstänkta krigsförbrytare som flydde till
          </note>
          <note>
            Sverige. Redan i dag har forskare möjlighet att ta del av sådant
            historiskt material. Den senaste tidens diskussion har dock aktualiserat
            frågan om sekretesstidens längd. Regeringen är beredd att ta upp
            denna fråga till förnyad prövning.
          </note>
          <note>
            Liksom många andra plågas också jag av insikten att svenskar
            som deltagit i Nazitysklands brott mot mänskligheten har kunnat
            gå fria i vårt land utan att ansvariga rättsvårdande myndigheter
            vidtagit åtgärder. Den skammen över vårt förflutna får vi svenskar
            bära gemensamt.
          </note>
          <note>
            Regeringen är väl medveten om de utomordentligt svåra juridiska
            och principiella problemen med att lagföra brott som har blivit
            preskriberade, men kommer att överväga frågan igen i samband med
            prövningen av ett regeringsärende där frågan har aktualiserats.
            Regeringen kommer dessutom att inom kort tillsätta en utredning
            som ska se till att preskriptionstiden för bl.a. krigsförbrytelser,
            folkmord och brott mot mänskligheten tas bort.
          </note>
          <note>
            Herr talman! Vi måste lära av historien. Men vi måste också lära
            av varandra här och nu, våga närma oss varandra mellan olika kulturer.
            Ett öppet och multietniskt samhälle ger alla möjligheter till
            detta.
          </note>
          <note>
            Förintelsen inskränkte sig inte till morden på 6
          </note>
          <note>
            miljoner judar. Den innebar också försök att utrota den judiska
            historien, kulturen och de judiska samhällena. Det är viktigt
            för framtida förståelse och tolerans i samhället att vi tar ansvar
            för att stödja studier och hävdande av den kultur och det kulturarv
            som hotades av total förintelse.
          </note>
          <note>
            Jag kan i dag efter samråd med övriga partiledare tillkännage
            att 40 miljoner av Riksbankens medel kommer att avsättas för detta
            ändamål.
          </note>
          <note>
            Också kunskapen om den nazistiska förföljelsen och massmorden
            på romer, Jehovas vittnen, homosexuella, handikappade och andra
            grupper under andra världskriget behöver öka. Regeringen förbereder
            just nu inrättandet av ett forum för levande historia som i ett
            bredare perspektiv ska kunna arbeta med frågor kring demokrati
            och mänskliga rättigheter med utgångspunkt från kunskapen om Förintelsen.
            Denna nya institution ska också kunna sprida ljus över de brott
            som begicks mot andra grupper än det judiska folket.
          </note>
          <note>
            Jag hoppas att den förestående internationella konferensen ska
            bli ett viktigt avstamp för det fortsatta arbetet med hågkomst
            och kunskapsspridning om Förintelsen i ett nytt sekel. Jag hoppas
            också att det kan bli ett viktigt avstamp för oss i vårt land
            att på allvar studera och lära av vår egen historia under krigsåren.
            Trots att vi har gjort mycket för att bringa ljus över Förintelsen
            måste vi göra ännu mer.
          </note>
          <note>
            Herr talman! Vi får aldrig, aldrig någonsin glömma.
          </note>
          <note>
            Tack!
          </note>
          <note>
            (Applåder)
          </note>
          <note type="speaker">
            Anf. 37 BO LUNDGREN (m) replik:
          </note>
          <note>
            Herr talman! Låt mig inleda repliken med att instämma i det Göran
            Persson tog upp om Levande historia, om vikten av att aldrig glömma
            de avskyvärdheter som begicks. I det sammanhanget vill jag naturligtvis
            också säga att det är viktigt att vi får denna genomträngande
            belysning av vad som har varit och att vi verkligen går till botten
            med detta öppet, ärligt och redligt.
          </note>
          <note>
            Detta är också en replik som gäller den andra delen av Göran
            Perssons anförande.
          </note>
          <note>
            Den viktiga lärdomen av Välfärdsrapporten måste rimligen vara
            att inte göra om de misstag från 70- och
          </note>
          <note>
            80-talen som ledde fram till den svåra kris som vi nu tagit oss
            ifrån så att vi åtminstone är över ytan.
          </note>
          <note>
            Men det innebär inte att man ska visa passivitet.
          </note>
          <note>
            Det krävs att man reformerar det som ligger kvar av det gamla
            och som kan skapa risker för framtiden.
          </note>
          <note>
            Det innebär att vi ska skapa goda förutsättningar för att ta
            till vara framtidens möjligheter. Den som tror att tyngdlagen
            kan trotsas lurar sig själv och faller hårt. Det krävs förändringar
            för att vi ska kunna fortsätta en bra utveckling.
          </note>
          <note>
            För att man ska kunna utnyttja de här möjligheterna i framtiden
            gäller det också att av rättviseskäl eller av andra skäl se till
            att alla kan vara med, att alla har rätt att ta del. Men det innebär
            att vi måste skifta politiskt perspektiv, från det kollektiva
            som präglade
          </note>
          <note>
            1900-talet till det medborgerliga, mänskliga, individuella som
            måste prägla 2000-talet.
          </note>
          <note>
            Göran Persson talade om att grupper hade det besvärligt - barnfamiljer,
            pensionärer och andra - och om vikten av att höja bidrag, dvs.
            politiska beslut.
          </note>
          <note>
            Samtidigt ska fastighetsskatten höjas med tusentals kronor för
            många hushåll. Samtidigt aviserar Birger
          </note>
          <note>
            Schlaug rejäla bensinskattehöjningar. Vi vet att kommunalskatterna
            höjs.
          </note>
          <note>
            Samma väg som på 70- och 80-talen, skattehöjningar som kompenseras
            med bidragshöjningar som inte räcker till. Det skadar ekonomin,
            det minskar den personliga tryggheten. Det är fel väg att gå.
          </note>
          <note>
            Jag skulle vilja ställa en specifik fråga till Göran
          </note>
          <note>
            Persson: Är det regeringens avsikt att fullfölja de kraftiga
            fastighetsskattehöjningarna? Det är mindre än ett år kvar tills
            6 miljarder ska tas ut av de svenska hushållen, tusentals kronor
            för många av dem. Värst drabbas de med minst marginaler. Kan Göran
            Persson nu säga att denna höjning inte ska genomföras?
          </note>
          <note>
            Herr talman! Det är nu grunden måste läggas till de förändringar
            som ger det nya perspektivet. Det är nu vi måste bygga skolan
            på den ordning och den reda som kan ge kunskaper, på respekt för
            lärare och lärares insatser. Det är nu vi måste vidta åtgärder
            för att skapa en bättre rättstrygghet. Det är där min kritik ligger.
          </note>
          <note>
            Mona Sahlin beskrev i den intervju jag tidigare nämnde sitt arbete
            i regeringen. Hon sade att de studsar fram och tillbaka. Ena dagen
            är det vinterdäck, sedan är det IT och småföretagare, skatter,
            åkerier och rederier. Hon har inte haft någon klar linje eller
            strategi. Det har saknats en fast punkt dit studsbollen hela tiden
            återvänder. Varken ett enskilt statsråd eller en regering kan
            känna så. Det krävs beslutsamhet.
          </note>
          <note>
            Jag har en andra fråga till Göran Persson. Den passivitet som
            kännetecknat regeringen blir värre genom samarbetet med Vänsterpartiet
            och Miljöpartiet. Hur länge ska de två partierna tillåtas blockera
            de nödvändiga reformer som behövs för att framtidens möjligheter
            ska tas till vara?
          </note>
          <note>
            Anf. 38 Statsminister GÖRAN PERS-
          </note>
          <note>
            SON (s):
          </note>
          <note>
            Herr talman! Det är något som inte går ihop i Bo
          </note>
          <note>
            Lundgrens replik. Det stämde i och för sig med hans första anförande,
            men också det var ologiskt. Repliken kännetecknades av två påståenden.
          </note>
          <note>
            Ett: Vi har en usel regering. Det ska inte jag värdera, det får
            andra göra. Två: Det har tagit stopp i landet. Det händer ingenting.
          </note>
          <note>
            Det skulle vara logiskt om båda påståendena var sanna, men det
            har inte tagit stopp i Sverige. Det kan vem som helst se. Om Bo
            Lundgren inte tror på vad som skrivs i de svenska medierna, så
            gå då till omvärlden och till offentlig statistik. Det är en enorm
            dynamik.
          </note>
          <note>
            Det är möjligt att det går bra för landet med en dålig regering
            och att det gick dåligt för landet med världens mest kompetenta
            regering för några år sedan. På något sätt haltar logiken. Jag
            tror inte att det är så. Tvärtom är det just nu en bra period,
            därför att den här regeringen och den tidigare regeringen, i samarbete
            med Centerpartiet, har fattat många stora och viktiga beslut.
            Nu ska vi vårda de framgångar vi har och använda dem för att öka
            friheten för alla medborgare i vårt land.
          </note>
          <note>
            Vi har en unik chans att göra detta. Det vore trevligt om Moderaterna
            kunde vara med och diskutera utvecklingen av välfärden. Alla andra
            i kammaren tycks vara inställda på det. Det vore trevligt och
            bra för svensk debatt.
          </note>
          <note>
            Vi ska sluta med den typen av svepande omdömen om regeringens
            förmåga. Annars kanske jag hittar på någon fråga, Bo Lundgren,
            om varför det går så dåligt för oppositionen med en så dålig regering.
          </note>
          <note>
            Tänk vilka hemska frågor man kan börja formulera om man snurrar
            i detta! Varför får vi inte något oppositionsprogram när det saknas
            en regeringspolitik?
          </note>
          <note>
            Vem bär ansvaret för detta? Finns ingen oppositionsledare? Så
            kan jag göra, men det vill jag inte. Jag håller mig till att vi
            är i en position av återvunnen styrka. Låt oss använda den för
            att utveckla friheten.
          </note>
          <note>
            Frihet är att alla har rätt att välja, alla har tid att tänka,
            alla har lust att leva. Rätt att välja, tid att tänka, lust att
            leva! Alla! Frihet!
          </note>
          <note>
            Om Bo Lundgren och Moderaterna vill vara med om en politik som
            siktar på detta för alla kan vi kanske nå varandra, men om penningen
            ska kvalificera blir det en strid. Sedan kan vi lägga dålig regering
            och dålig opposition åt sidan. Bo Lundgren har börjat det nya
            seklet på ett utmärkt sätt.
          </note>
          <note>
            (Applåder)
          </note>
          <note type="speaker">
            Anf. 39 BO LUNDGREN (m) replik:
          </note>
          <note>
            Herr talman! En regering får vara beredd att tåla lite synpunkter
            och kritik. Det är rimligt.
          </note>
          <note>
            Logiken finns där. Problemet är att som politiker ta på sig ansvaret
            för och styrkan av vad som händer i
          </note>
          <note>
            Sverige. Under 90-talet har den regering jag tillhörde hanterat
            en bankkris och påbörjat en budgetsanering.
          </note>
          <note>
            Den fullföljdes av Socialdemokraterna. Vi har fått en grund som
            fungerar bättre än tidigare. 80-talets och
          </note>
          <note>
            70-talets akuta misslyckanden har gett en bra startpunkt. Men
            vad kommer efter startpunkten? Det är där kritiken ligger, och
            det är det som är det väsentliga. Hur är den politikens inriktning?
          </note>
          <note>
            Det som bekymrar mig är samarbetet med Vänsterpartiet och Miljöpartiet.
            Jag ska inte diskutera var rösterna går förlorade för Socialdemokraterna.
            Det har gått lite illa där, men låt oss lämna det därhän.
          </note>
          <note>
            I förra partiledardebatten sade Gudrun Schyman följande om hur
            människan ska hävda sin rätt. Hon sade att den rätten kan hävdas
            genom politiken. Det är politiken som är redskapet för att göra
            sin stämma hörd.
          </note>
          <note>
            Det är det samarbetet Göran Persson har valt, dvs.
          </note>
          <note>
            med ett parti som säger att rätten att göra sig hörd ska ske
            genom politiken, genom Schyman, genom
          </note>
          <note>
            Schlaug och genom Persson.
          </note>
          <note>
            Jag tycker att enskilda människor ska ha en rätt att välja. Alla
            ska ha det, inte bara de med stora tillgångar och höga inkomster.
            Det är det som är problemet. I
          </note>
          <note>
            dagens svenska samhälle är det de vanliga människorna som efter
            de höga skatterna är utlämnade till att de stora offentliga åtagandena
            klaras. Vi har världens högsta skatter, men ändå har vi problem
            i skolan och äldreomsorgen. Det är detta som är Sveriges stora
            problem.
          </note>
          <note>
            Rätten att välja måste gälla alla. Rätten att välja ska inte
            distribueras av Gudrun Schyman eller andra politiker. Allas vårt
            ansvar är att se till att den vars förmåga inte räcker har ett
            stöd, en gemensam finansiering av sjukvård, en lösning på äldreomsorgen
            med kvalitet och värdighet, att skolan fungerar bra. Det är vår
            uppgift.
          </note>
          <note>
            I stället beskattas människor så att deras valfrihet urholkas.
            Där ligger frågan till Göran Persson kvar.
          </note>
          <note>
            Fastighetsskatten ska höjas med tusentals kronor för vanliga
            hushåll. Undvik inte den frågan. Om Göran
          </note>
          <note>
            Persson vill att valfriheten ska öka för människor, ska
          </note>
          <note>
            Göran Persson inte minska marginalerna eller öka bidragsberoendet
            hos pensionärer, barnfamiljer och många andra. Hur blir det med
            fastighetsskatten?
          </note>
          <note>
            Kommer ni att se till att den inte slår igenom och höjs så dramatiskt
            nästa år?
          </note>
          <note>
            Den andra mycket viktiga frågan är politikens inriktning. Ska
            vi fortsätta att se politiken som det väsentliga och viktiga,
            eller ska vi låta människorna få den möjlighet vi moderater vill
            ge dem, med lägre skatter, större valfrihet och rätt att välja
            barnomsorg -
          </note>
          <note>
            inte bara en form som väljs av regeringen? Är det den vägen vi
            ska gå eller Schymans väg? "Det är genom politiken som människorna
            ska göra sin stämma hörd." Så ska det inte vara. Jag antar att
            Göran Persson inte delar den uppfattningen. När ska Göran Persson
            se till att Vänsterpartiet och Miljöpartiet - populistiska partier,
            planekonomiska partier - inte längre ska bromsa och blockera de
            reformer som behövs för att framtidens möjligheter ska tas till
            vara?
          </note>
          <note>
            (Applåder)
          </note>
          <note>
            Anf. 40 Statsminister GÖRAN PERS-
          </note>
          <note>
            SON (s):
          </note>
          <note>
            Herr talman! Vi tål nog att kritiseras. Det tillhör politikens
            livsluft. Jag kan inte dölja att jag har utsatts för en och annan
            attack av det slaget genom åren.
          </note>
          <note>
            Men när det bara blir det förgrämda, det förutsägbara, det som
            man visste på förhand, blir det trist. När det bara blir en beskrivning
            som handlar om det Sverige vi har lämnat bakom oss, de problem
            vi har löst, blir det dåligt. När det bara blir ett spel för att
            komma åt en motståndare blir det rent av farligt. Jag vädjar till
            Bo Lundgren att lämna det åt sidan. När han väl kommer in på det
            som engagerar honom, det som bär, då är det fråga om skatter.
            Det är en något endimensionell uppfattning om politik. Det har
            jag alltid tyckt.
          </note>
          <note>
            Skatter är viktiga, men de är inte allt. Skatter är någonting
            som vi tar ut för att vi vill lösa saker och ting gemensamt.
          </note>
          <note>
            Hela debatten här i dag har ju handlat om hur mycket vi vill
            lösa gemensamt, vilka brister vi ser framför oss. Då är det väl
            inte jag som har ett bekymmer med att vi lever i ett samhälle
            som har höga skatter, när det finns en fast uppslutning kring
            detta, utan oppositionsledaren, som vill driva en politik som
            står i opposition till ett stort, stort folkflertal.
          </note>
          <note>
            Jag vill, för att skydda möjligheterna att driva en sådan politik,
            ha ett medlemskap i en monetär union, därför att jag tror att
            det är en bra samhällsmodell, som ger bästa möjliga förutsättningar
            att utveckla människors kreativitet. Så ser mitt resonemang ut.
          </note>
          <note>
            Varför är ni så dystra? Reallönerna stiger, arbetslösheten faller,
            60 000 nya jobb har tillkommit på ett år, börsen slår rekord och
            hyrorna går ned. Vi är det land som enligt OECD har världens bästa
            förskola. Vi är det land som enligt alla finansanalytiker och
            alla tekniska guruer ligger i tätlinjen vad gäller informationstekniken.
          </note>
          <note>
            Var glada, men inte nöjda! Var stolta, men inte passiva! Det
            är nu vi har chansen att kliva framåt och se till att vi bygger
            ett land där alla har rätt att vara med, och att reparera de revor
            i välfärden som Palme pekade på i går. Det är nu det ska göras.
            Det är nu vi ska forma majoriteter för detta.
          </note>
          <note>
            Den som tror att en översyn av skatterna - en översyn av fastighetsskatten,
            som vi nu sitter i - blir den stora sakfråga man ska lyfta fram
            i en partiledardebatt har på något sätt automatiskt ställt sig
            utanför huvudlinjen i svensk politik.
          </note>
          <note>
            (Applåder)
          </note>
          <note type="speaker">
            Anf. 41 LENNART DALÉUS (c) replik:
          </note>
          <note>
            Herr talman! Frihet att välja, alla kan vara med, och det går
            bra för Sverige, säger statsministern. Det är många människor
            runtom i landet som vet att det inte är på det sättet. Om dessa
            nämner statsministern ingenting. Det är de som inte har råd att
            använda bilen för att pendla till jobbet, de som inte har den
            grundservice som behövs i form av närhet till post och annat som
            många av oss är vana vid, de småföretag som tvingas flytta därför
            att de inte har tillgång till - det dumma ordet - infrastruktur
            som behövs.
          </note>
          <note>
            Om dem nämner statsministern ingenting.
          </note>
          <note>
            Ändå är det den tudelningen av Sverige som just nu pågår, som
            regeringen är ansvarig för. För att ge tydlighet åt det som statsministern
            ville ha tydligt, kan jag nämna att 203 av 289 kommuner i landet
            tappar i befolkning. Man behöver inte vara någon
          </note>
          <note>
            Einstein för att begripa att det inte kan få fortsätta så.
          </note>
          <note>
            Ansvaret för den utvecklingen är regeringens. Så är det förstås.
          </note>
          <note>
            Vi ska ha samförstånd och gemenskap i politiken, säger statsministern
            också. Ja, det är riktigt. Men det är ju regeringens och statsministerns
            uppdrag att även på detta område lägga fram förslag i denna riksdag
            som förmår samla just en gemenskap till beslut som får denna tudelning
            att upphöra.
          </note>
          <note>
            Jag kan hjälpa statsministern med förslag, t.ex. att bygga ut
            så att alla får tillgång till bredband, en riktig infrastruktur
            på IT-området och rusta upp vägarna.
          </note>
          <note>
            Sänk arbetsgivaravgiften i stället för att höja den i de delar
            av landet som har svårighet att behålla småföretagare. Återför
            vattenkraftsvinsterna till de ställen där de har genererats. Garantera
            genom lagstiftning en grundservice i hela landet. För att använda
            statsministerns egna ord, måste vi se till att samsas om de punkter
            som jag nu nämner och några till. Om vi inte kan samsas måste
            det ju, med statsministerns ord, bli fråga om strid i stället
            - strid för de delar av landet som inte har fått del av det framgångsrika
            Sverige som statsministern beskriver.
          </note>
          <note>
            Den andra frågan som har varit uppe tidigare är
          </note>
          <note>
            EMU-frågan. Man kan som Lars Leijonborg använda komikern Ronny
            Eriksson, fast på ett annat sätt. Han uttryckte det så här, på
            ett sätt som statsministern inte vill beröra det: EMU-projektet
            är som att bygga tolv villor från Skåne till Treriksröset och
            sätta termostaten i Örebro. Det är en av de bilder man kan ge
            av det ekonomiska projektet EMU.
          </note>
          <note>
            Det måste åtminstone vara på det sättet att det viktiga är att
            vi skapar en styrka i Sverige för att ekonomiskt och demokratiskt
            kunna stå starka utanför
          </note>
          <note>
            EMU. Om det skulle vara så - det är en av obegripligheterna hos
            Göran Persson den senaste tiden - att en majoritet vill dra Sverige
            till EMU, måste det då inte, efter alla uttalanden och resonemang,
            vara på det sättet att den enda vägen är en folkomröstning, där
            svenska folket får möjlighet att säga ifrån?
          </note>
          <note>
            Anf. 42 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Daléus lyssnade dåligt. Jag pekade på att vi nu
            har möjligheten att definitivt knäcka arbetslösheten. Det är arbetslösheten
            som mer än något annat skapar regionala skillnader i vårt land,
            4-
          </note>
          <note>
            procentsmålet, som vi har lagt upp tillsammans med
          </note>
          <note>
            Centerpartiet, ska vi nå. Det är en av årets absolut mest prioriterade
            frågor.
          </note>
          <note>
            Vi genomförde en sanering av den ekonomiska politiken med hjälp
            av Centerpartiet. Jag har nu hört
          </note>
          <note>
            Daléus kravkatalog, men om vi skulle följa den önskelistan var
            vi snart tillbaka i moraset igen.
          </note>
          <note>
            Ett gott råd, Lennart: Spoliera inte det som Olle gjorde!
          </note>
          <note>
            (Applåder)
          </note>
          <note type="speaker">
            Anf. 43 LENNART DALÉUS (c) replik:
          </note>
          <note>
            Herr talman! Jo, jag vet att jag är Lennart. Men jag vet också
            att statsministern har varit med om att höja arbetsgivaravgifter,
            t.ex. i Norrlands inland, på ett sådant sätt att det inte gagnar
            arbetet mot arbetslösheten.
          </note>
          <note>
            Om denna kravkatalog - kalla det gärna det; jag kunde lägga till
            att man ska lyfta ryggsäcken av det svenska jordbruket - är för
            mastig för Göran Persson blir det antagligen strid.
          </note>
          <note type="speaker">
            Anf. 44 GUDRUN SCHYMAN (v) replik:
          </note>
          <note>
            Herr talman! Jag tycker att det var en bra genomgång som Göran
            Persson hade av vad vi ska samarbeta omkring, dvs. minska skillnaderna
            mellan regionerna och mellan de grupper som har och de som inte
            har, utjämna skillnaderna mellan män och kvinnor, se till att
            alla människor i detta land får mänskliga rättigheter, tid att
            tänka, lust att leva och rätt att välja.
          </note>
          <note>
            Det är bra.
          </note>
          <note>
            Detta med rätt att välja för mig naturligtvis tillbaka till frågan
            om en folkomröstning om EMU, av det skälet att jag för mitt liv
            inte kan begripa vad det är som gör att statsministern och verkställande
            utskottet i det socialdemokratiska partiet inte talar om hur detta
            ska gå till. Ni har nu kommit fram till den linjen att ni tycker
            att vi ska gå med. Vi tycker inte det. Låt oss respektera det.
            Jag tror att vi kommer att ha en givande diskussion om detta.
          </note>
          <note>
            Varför inte tala om hur detta ska gå till? Vad är det som hindrar
            det? Vad väntar ni på?
          </note>
          <note>
            Det förlösande ordet folkomröstning skulle underlätta mycket.
            Vi skulle få tid att diskutera sakfrågorna och innehållet i detta
            och slippa uppehålla oss vid formerna.
          </note>
          <note>
            Det vore väldigt bra om vi nu kunde få besked om att vi alla
            i detta land har denna rätt att välja.
          </note>
          <note>
            Anf. 45 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Den som har följt EMU-debatten vet att jag vid flera
            tillfällen här i kammaren har sagt att frågan ska underställas
            svenska folket för prövning.
          </note>
          <note>
            Det mest naturliga, har jag sagt, är en folkomröstning.
          </note>
          <note>
            Men vi utesluter inte att det också kan vara ett sådant läge
            att man ska ta ett riksdagsbeslut.
          </note>
          <note>
            Det har varit den linje som har proklamerats sedan lång tid tillbaka
            och för vår del lagts fast vid en partikongress i Sundsvall 1997
            och här i kammaren tydligt och klart uttryckts. Jag ser ingenting
            nytt som har inträffat som gör att vi ska utesluta den ena handlingsmöjligheten,
            men jag håller det för mest troligt att det är en folkomröstning
            det handlar om.
          </note>
          <note type="speaker">
            Anf. 46 GUDRUN SCHYMAN (v) replik:
          </note>
          <note>
            Herr talman! Jag vet att Göran Persson håller det för mest troligt.
            Det var så långt vi kom i förra partiledardebatten. Jag närde
            nu en förhoppning om att det gick att flytta fram positionerna
            också i formfrågan när ni hade tagit ställning i sakfrågan, så
            att vi kunde få ett besked. Jag vet att själva formfrågan kommer
            att blockera debatten - inte minst den inom socialdemokratin självt.
            Är det för att ha någonting att komma med på er extra kongress
            i denna fråga som ni tvekar när det gäller om ni ska säga det
            eller inte? Jag tycker att det är väldigt sorgligt, för det blockerar
            en bra och viktig och folkupplysande diskussion om innehållet.
          </note>
          <note>
            Det är ändå det som är det viktiga.
          </note>
          <note>
            Jag kan för mitt liv inte förstå hur Göran Persson kan reducera
            frågan om EMU till en ekonomisk fråga. Den beskrivning som vi
            fick höra av att vi, trots att vi på egen hand kan klara av att
            bygga en stark ekonomi och har en egen välfärdsmodell som håller
            i verkligheten, inte ska framföra och stå för denna eftersom det
            finns andra krafter internationellt som inte begriper sig på detta
            utan tycker att vi ska ha en annan modell. På grund av att de
            inte förstår vår modell ska vi anpassa oss till deras mindre vetande
            och dåliga förstånd - annars kommer de inte att lita på oss. Så,
            ungefär, var argumentationen.
          </note>
          <note>
            Det tycker jag är ett oerhört fegt sätt att lägga sig för föreställningar
            om vad som är riktigt och verkligt och bara tillmötesgå de internationella
            förväntningarna och vara med i denna karusell och bygga upp en
            ekonomisk politik som bara är byggd på förväntningar.
          </note>
          <note>
            Har vi en bra ekonomisk politik och en välfärd, och känner vi
            förtroende för vårt eget lands stabila ekonomi, är det detta som
            gäller. Den stora frågan är den politiska frågan. Det går inte
            att reducera EMU
          </note>
          <note>
            till ett ekonomiskt projekt. Det är i grunden ett politiskt projekt
            om att bygga en politisk union. Den ena sidan är ekonomi, men
            det stora är demokrati.
          </note>
          <note>
            Vi tycker inte att vi för att böja oss för den ekonomiska internationella
            skola som i dag har majoritet ska sälja ut demokratin. De demokratiska
            förlusterna och det faktum att vi reducerar så många människors
            inflytande väger över, och det är därför vi säger nej.
          </note>
          <note>
            Denna debatt kommer vi säkert att föra framöver.
          </note>
          <note>
            Jag har i alla fall inte mer tid för den nu, men jag vill ha
            ett besked i formfrågan.
          </note>
          <note>
            Anf. 47 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Jag argumenterar - det hör alla som vill lyssna
            - för att skapa en politisk motvikt till ett internationellt kapital.
            Det är ett kapital som bär helt andra värderingar än de som arbetarrörelsen
            står för.
          </note>
          <note>
            Gudrun Schyman hoppas att vi ska klara oss i nästa lågkonjunktur,
            trots att vi är ute i en globaliserad öppen ekonomi på en världsmarknad.
            Det är möjligt att hon har rätt. Det är möjligt. Men vad händer
            med pensioner, med vården, med skolan, med omsorgen och med sysselsättningen
            om hon inte har rätt, vilket jag tror att hon inte har? Vad händer
            med allt det som vi med hjälp av nationell politik har byggt upp
            i vårt land i strid, ofta, med ett kapital och med en höger?
          </note>
          <note>
            Det är det debatten handlar om.
          </note>
          <note>
            Kapitalet förstår oss inte, Gudrun Schyman. Det har aldrig förstått
            arbetarrörelsen. Men vad vi har förstått är att bygga en politisk
            motvikt som ser till att folkflertalets intressen också räknas.
            Nu bygger vi den på europeisk nivå. Jag är ledsen att Vänsterpartiet
            inte är med.
          </note>
          <note>
            (Applåder)
          </note>
          <note type="speaker">
            Anf. 48 LARS LEIJONBORG (fp) replik:
          </note>
          <note>
            Herr talman! Göran Persson förtjänar all respekt och allt stöd
            för det han gör för att sprida information om Förintelsen och
            för den nyorientering av socialdemokratisk Mellanösternpolitik
            han också har genomfört. Men i övrigt är Göran Persson inte en
            samförståndspolitiker. Han talar om samförstånd, men sedan Göran
            Persson blev partiledare och statsminister har det inte varit
            någon stor blocköverskridande uppgörelse i Sverige. Göran Persson
            ärvde, så att säga, Olof Johansson. När han försvann blev det
            blocksamverkan. Men några verkliga initiativ för att nå breda
            uppgörelser har vi inte sett. Jag tror att det är signifikativt.
          </note>
          <note>
            Tro inte för ett ögonblick att jag vill bli någon
          </note>
          <note>
            Olof Johansson. Jag vill att det i nästa val ska finnas tydliga
            alternativ där Göran Perssons visserligen urvattnade men trots
            allt socialistiskt inspirerade politik är det ena, och där det
            mot det alternativet står ett modernare framtidsinriktat alternativ
            med en liberal tyngdpunkt. Men detta synsätt hindrar inte att
            det vore fullt möjligt att i några strategiska frågor göra breda
            uppgörelser. Det är så enormt mycket som behöver uträttas.
          </note>
          <note>
            Göran Persson sade: Vad händer vid nästa lågkonjunktur? Det går
            bra, hoppas Gudrun Schyman.
          </note>
          <note>
            Också Göran Persson hoppas att det går bra. För det händer väldigt
            lite när det gäller att stoppa företagsutflyttningar och över
            huvud taget få ett bättre företagsklimat och när det gäller att
            bygga ett kunskapssamhälle från grunden där skolan verkligen fungerar.
          </note>
          <note>
            Det talades om en snabb EMU-anslutning, men argumenten till Gudrun
            Schyman faller ju. Det kan komma en lågkonjunktur om ett par år.
            Beskedet i fredags är att vi i varje fall inte kommer att komma
            med före 2004.
          </note>
          <note>
            Jag har egentligen samma fråga som Gudrun
          </note>
          <note>
            Schyman. Kan ni inte, om det nu är så att ni har bestämt er,
            också säga när och hur denna er nya ståndpunkt ska förverkligas?
          </note>
          <note type="speaker">
            Anf. 49 ALF SVENSSON (kd) replik:
          </note>
          <note>
            Herr talman! Jag vill också tacka Göran Persson för de entydiga
            beskeden när det gäller att man ska komma tillbaka till möjligheten
            att fatta beslut om att häva den långa preskriptionstiden så att
            det blir möjligt att komma in i arkiven. Det övriga kan jag förstå
            är komplicerat, men det är viktigt att arkiven öppnas för forskning.
          </note>
          <note>
            Jag skulle vilja ställa en mycket konkret fråga.
          </note>
          <note>
            Här talas om samarbete kors och tvärs. Har Göran
          </note>
          <note>
            Persson för avsikt att återuppta skattesamtalen? Jag funderar
            en hel del över det. Är de lagda på is eller spolade från scenen
            för kommande tider?
          </note>
          <note>
            Jag har ytterligare en konkret fråga. Jag hoppas att jag hinner
            med den. Göran Persson talar med all rätt mycket om att vi inte
            vill ha ett segregerat eller kluvet samhälle. Det tror jag att
            vi är överens om, även om vi kan munhuggas om vilken metod som
            är bäst för att undvika detta. Jag ser framför mig - jag tror
            att vi kan vara överens om det också - att det finns en grupp
            flickor och pojkar med invandrarbakgrund som inte klarar skolan.
            Jag tror att vi kan se avsevärda klyftor och problem framför oss
            om det inte görs något mycket explicit konkret för att se till
            att ungdomar med invandrarbakgrund inte går ut högstadiet och
            gymnasiet utan godkänt i grundämnena.
          </note>
          <note>
            Jag begär kanske inte att Göran Persson här och nu ska säga vilka
            åtgärder som ska vidtas. Men det är en ärligt känd önskan att
            regeringen, gärna tillsammans med oss andra, tar sig an just det
            här problemet.
          </note>
          <note>
            Det är nämligen ett problem, och det är större än vad vi ofta
            talar om i den här kammaren.
          </note>
          <note>
            Anf. 50 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Låt mig först säga att jag delar Alf
          </note>
          <note>
            Svenssons värdering av detta problem. Jag är mycket oroad över
            den försämring som har skett i skolan under 90-talet.
          </note>
          <note>
            Nu kunde man i gårdagens värdering inte säga om det här har påverkat
            kunskapsnivån eller inte, men det är ingen tvekan om att vi har
            haft en kraftig standardsänkning när det gäller många av de insatser
            i skolan som faktiskt syftar till att möta barn och ungdomar som
            inte minst har problem med sin skolgång och som vi i dag kanske
            tappar i för stor utsträckning.
          </note>
          <note>
            Det skapar ett livslångt handikapp som så småningom, om det växer
            till hela grupper, skapar utanförskap och segregation. Jag är
            helt klar över detta.
          </note>
          <note>
            Jag kan se en enkel åtgärd. Det är naturligtvis ytterst en fråga
            om resurser, dvs. att vi har råd att anställa en talpedagog, har
            råd att anställa en kurator och har råd att hålla uppe standarden
            när det gäller skolsköterskor. Sedan handlar det också om värdegrunden,
            som är viktig att hävda. Vi vuxna har ett ansvar i dialog med
            inte minst de professionella i skolan för att stötta dem i deras
            arbete. Det är ett berömvärt initiativ som skolministern har tagit
            just på området omkring hur värdegrundsarbetet ska förstärkas
            i skolan.
          </note>
          <note>
            Det handlar om resurser och värderingar, och vi är helt överens
            om att detta är ett stort problem som vi måste vända. Annars har
            Sverige i det här avseendet stora bekymmer framför sig.
          </note>
          <note type="speaker">
            Anf. 51 ALF SVENSSON (kd) replik:
          </note>
          <note>
            Herr talman! Jag är personligen övertygad om att det är kontraproduktivt
            att inte se till att dessa resurser finns för detta, trots allt,
            inte alltför stora kollektiv eller dessa inte alltför stora grupper;
            jag tror inte att vi här i salen har delade meningar om det här.
            Jag tror med mycket stor säkerhet att kostnaderna kommer att bli
            mer omfattande om vi inte hjälper alla ungdomar att lämna skolan
            någorlunda trygga och med betyg som duger för den framtida arbetsmarknaden.
          </note>
          <note>
            Vi talar ju väldigt mycket om kunskapssamhället, och väldigt
            ofta rör vi oss uppe på IT-nivåer. Det är ju roligt, bra och trivsamt,
            men det är klart att det, om vi har ett antal ungdomar som inte
            klarar högstadiet med godkända betyg i basämnena, naturligtvis
            låter sällsamt när vi sedan koncentrerar oss på och har lärt oss
            ett sådant ord som bredband.
          </note>
          <note>
            Jag tror att det finns en risk i politiken att vi glömmer att
            individen, när det gäller den enskilda taxeringen på huset eller
            vad det än är, lever i sin enskilda situation. Och om vi ska tala
            om rätten att välja finns det nog åtskilliga insatser som vi behöver
            göra fortsättningsvis för att den rätten ska gälla generellt.
          </note>
          <note>
            Anf. 52 Statsminister GÖRAN PERSSON (s)
          </note>
          <note>
            replik:
          </note>
          <note>
            Herr talman! Vi ska ha språkförskolor och göra en satsning på
            områden i storstäderna som är särskilt utsatta och har problem
            av det slag som Alf Svensson beskriver. Detta ska vi göra för
            att alla ska leva i ett samhälle där friheten kan uttryckas som
            att alla har rätt att välja, tid att tänka och lust att leva.
            Det kan vi vara överens om.
          </note>
          <note>
            (Applåder)
          </note>
          <note type="speaker">
            Anf. 53 LARS LEIJONBORG (fp):
          </note>
          <note>
            Herr talman! Då är det väl lämpligt att jag sammanfattar den
            här debatten.
          </note>
          <note>
            Det besked som vi har fått inför framtiden är att
          </note>
          <note>
            Göran Persson i morgon ska introducera ett program om studiecirklar
            i naturkunskap. Det är säkert mycket bra, men det är klart att
            det finns en längtan hos många människor i vårt samhälle efter
            konkreta besked i en lång rad viktiga frågor.
          </note>
          <note>
            Joakim Palme har citerats mycket. Han har sagt att det inte finns
            någon grupp som har drabbats så hårt av de besparingar som har
            gjorts som änkorna.
          </note>
          <note>
            Det är klart att änkorna väntar på ett besked om när det här
            orättfärdiga beslutet ska rivas upp. Inget sådant kom. Och det
            kom inget konkret besked om vad vi ska göra åt problemen i skolan
            och ingenting om företagsklimatet. Visst kan man skryta och säga
            att man är stolt, men företagen, deras strategiska funktioner,
            lämnar ju Sverige.
          </note>
          <note>
            Det var ju på de här punkterna som människor hade längtat efter
            besked. Men något sådant fick de tyvärr inte heller i denna debatt.
          </note>
          <note>
            I övrigt vill jag tacka alla debattdeltagare, inte minst Birger
            Schlaug, för en trevlig debatt.
          </note>
          <note>
            (forts. 4 §)
          </note>
          <note>
            Ajournering
          </note>
          <note>
            Kammaren beslutade kl. 12.26 på förslag av förste vice talmannen
            att ajournera förhandlingarna till kl. 14.00 då den allmänpolitiska
            debatten skulle återupptas.
          </note>
          <note>
            Återupptagna förhandlingar
          </note>
          <note>
            Förhandlingarna återupptogs kl. 14.00.
          </note>
          <note>
            2 § Ledighet, m.m.
          </note>
          <note>
            Andre vice talmannen meddelade att Morgan Johansson (s) ansökt
            om ledighet under tiden den
          </note>
          <note>
            24 januari-20 april.
          </note>
          <note>
            Kammaren biföll denna ansökan.
          </note>
          <note>
            Andre vice talmannen anmälde att Bengt Göran
          </note>
          <note>
            Hansson (s) skulle tjänstgöra som ersättare för Morgan Johansson.
          </note>
          <note>
            3 § Meddelande om ändring i kammarens sammanträdesplan.
          </note>
          <note>
            Andre vice talmannen meddelade att ett meddelande om ändringar
            i sammanträdesplanen delats ut till kammarens ledamöter.
          </note>
          <note>
            4 § Allmänpolitisk debatt (forts. från 1 §)
          </note>
          <note>
            Sverige och internationaliseringen
          </note>
          <note type="speaker">
            Anf. 54 GUNNAR HÖKMARK (m):
          </note>
          <note>
            Fru talman! Globaliseringen förändrar på ett radikalt sätt människors
            och företags villkor. Vi ser i de stora rubrikerna hur stora medieföretag
            och stora
          </note>
          <note>
            Internetföretag går samman eller hur stora mobiltelefonföretag
            går samman med varandra eller försöker gå samman med varandra.
            Det är en förändring som när det gäller företag är global. Men
            den stora förändringen är den förändring som innebär att människors
            villkor förändras, att människor som individer får större möjligheter
            än kanske någonsin och samtidigt att moderna samhällen får en
            större utmaning än någonsin. Globaliseringen förändrar radikalt
            villkoren för politiken och för hur samhällen kan byggas och formas.
          </note>
          <note>
            Fru talman! Av det skälet är det en mycket underlig situation
            vi har i denna kammare här i dag. Det finns inte en enda ansvarig
            person från regeringen. I
          </note>
          <note>
            en tid av omfattande förändring finns det inte en enda person
            från regeringen. Jag vet inte om det finns någon som över huvud
            taget företräder regeringspartiet. När jag tittade mig omkring
            var det närmaste jag såg den f.d. kommunisten Lars Ohly, men så
            kom jag på att han inte är f.d. I en tid när vi ska diskutera
            globaliseringen med dess krav på enskilda människors frihet tror
            jag att den förnämste företrädaren för regeringskoalitionen är
            en person som under årtionden har bekämpat friheten för människorna
            och värnat om de stängda gränserna mot dem som ställt kraven på
            de öppna gränserna.
          </note>
          <note>
            Fru talman! När vi ska föra en seriös debatt om en omvandling
            i det svenska samhälle som berör hela vår värld finns det inte
            någon som vill föra debatt från regeringspartiet, men kanske från
            något av dess stödpartier. Saken är desto mer viktig eftersom
            det vi talar om är genuint goda möjligheter för mänsklig frihet
            att växa och utvecklas. Det är inte i första hand en ekonomisk
            fråga. Vi står nu inför en tid där frågor om mänsklig värdighet
            och frihet har en större möjlighet än någonsin. Men det ställer
            krav på den politik som förs i varje land.
          </note>
          <note>
            Det finns någonting genuint, särskilt, som präglar den omvandling
            som vi nu ser ske. Ingenting av det som är befintligt är i sig
            en grund för välfärd och trygghet. Det fanns en tid då skogen,
            stålet, malmen, massaindustrierna som stod där de stod, fabrikerna
            som fanns där de fanns i sig var en trygghet. Kunskaperna bland
            människorna, arbetare, ingenjörer, ekonomer var i sig ett kapital
            till produktion som faktiskt stärkte tryggheten, därför att trögheten
            i vårt samhälle var så avgörande.
          </note>
          <note>
            Nu lever vi i en tid då rummet och det geografiska avståndet
            spelar en allt mindre roll medan tiden och det omedelbara spelar
            en allt större roll. Ny kunskap, ny information, nytt företagande,
            nya produkter och nya möjligheter sprids över jorden på en gång
            och blir därmed allas möjligheter. Vi har ett samhälle som under
            mycket lång tid har byggt upp sin välfärd och sitt välstånd kring
            det vi hade i form av befintliga tillgångar. Då är den intressanta
            frågan: Hur klarar vi oss i en framtid där det är den omedelbara
            förändringen som ställer krav på hur vi lyckas bevara vår välfärd?
          </note>
          <note>
            Det avgörande är hur snabbt vi kan utnyttja ny kunskap och hur
            väl det går för nya företag att utvecklas. Man skulle kunna säga
            så här, fru talman:
          </note>
          <note>
            Grunden för välståndet är inte längre företagens konkurrenskraft
            utan vårt samhälles konkurrenskraft om människorna och företagen.
            Vi ska här inte utgå från vad vi har utan vi ska här utgå ifrån
            hur vi gör vårt samhälle så attraktivt så att det är här som ny
            forskning, nytt företagande och ny utveckling ska äga rum.
          </note>
          <note>
            Vi ser varningstecknen i en mängd olika skepnader. Vi ser de
            stora företagen där ägandet, verksamheten eller forskningen flyttar
            ut. Vi ser att alltfler unga människor ser det som relevant och
            självklart att eventuellt flytta ut. För bara fem år sedan kunde
            ett företag eller en enskild människa fråga sig: Varför inte pröva
            att forma sin framtid någon annanstans?
          </note>
          <note>
            Varför inte flytta verksamheten? I dag ställer man sig frågan:
            Varför här? Det är en utmaning för politiken som är helt annorlunda
            än den vi har haft.
          </note>
          <note>
            Det finns fem olika grundläggande krav som behövs för att Sverige
            ska vara ett land som kan leva upp till detta.
          </note>
          <note>
            För det första måste vi ha en företagandepolitik som vänder på
            den trend vi ser när det gäller företagande, företagare och företag
            som antingen inte växer här eller som flyttar ut. Vi vet allihop
            vilka de är:
          </note>
          <note>
            Volvo, Pharmacia, Astra och Saab. Vi kan räkna upp företag efter
            företag. Ingen kan hävda att det är Sverige som har varit den
            attraktiva platsen. Vi ser det när de små, nya och innovativa
            IT-företagen flyttar ut sitt huvudkontor och sitt ägande när de
            vuxit över en viss gräns.
          </note>
          <note>
            Det ställer krav på att vi måste förändra arbetsmarknaden så
            att vi får fler jobb och mer sysselsättning här på grund av att
            vi har en dynamisk arbetsmarknad. Det ställer krav på att vi har
            en skattepolitik som går mycket längre än vad vi normalt har diskuterat
            här. Jag tror att den avgörande utmaningen blir att vi måste kunna
            skatter så att vi här har den elektroniska handeln, att vi här
            har forskningen och att vi här har utvecklingen av det man ibland
            kallar humankapital men som i grunden är enskilda människors kompetens.
            Där har vi en tendens att ibland göra undantag för utländska experter.
            Men, fru talman, jag skulle vilja att vi hade ett klimat för tillväxt
            och utveckling som är regel och inte undantag.
          </note>
          <note>
            Det andra vi måste se till är att enskilda människor själva måste
            kunna klara sig bättre utan krav på att med sysselsättning ändå
            behöva stöd från samhället. Den enskilda människans kraft och
            säkerhet kommer att bli avgörande.
          </note>
          <note>
            Det tredje som vi måste göra är att här i Sverige ha den bästa
            utvecklingen vad gäller våra universitet och forskningen. Men
            det måste också löna sig att här utveckla sin kunskap och kompetens.
          </note>
          <note>
            Det fjärde är att välfärdspolitiken måste vara anpassad till
            den globala verkligheten som ska följa den enskilde individen.
          </note>
          <note>
            Det femte och sista är att vi måste ha en kraft i rättsstaten
            som garanterar människors skydd och samhällets tolerans för att
            detta ska vara en plats som kan dra till sig och vara så attraktiv
            för mänskligt skapande och mänsklig gemenskap som möjligt.
          </note>
          <note>
            Då kan man ställa sig frågan: Var finns det alternativ som vi
            borde kunna diskutera här i dag? Det finns ingen regering, inget
            statsråd och, tror jag, ingen företrädare för regeringspartiet
            här, men väl den f.d. kommunisten Lars Ohly.
          </note>
          <note type="speaker">
            Anf. 55 HANS ANDERSSON (v) replik:
          </note>
          <note>
            Fru talman! Jag trodde att det var ett viktigt ämne som skulle
            diskuteras, men det blev otidigheter. Det borde Gunnar Hökmark
            hålla sig för god för.
          </note>
          <note>
            I går läste jag en artikel av Världsbankens chef,
          </note>
          <note>
            Wolfensohn. Han hade mycket att andra om vårt ömsesidiga beroende
            i globaliseringens tecken, om ansvaret vi har för att klara miljön
            och säkerheten för människor, för att bekämpa fattigdomen och
            för att återupprätta demokratin eftersom marknadskrafterna i många
            avseenden fullständigt har sopat bort den. Men
          </note>
          <note>
            Hökmark har ingenting att säga.
          </note>
          <note>
            Han har ingenting att säga om fördelningsfrågorna där klyftorna
            ökar eller om den internationella eliten som har klippt av banden
            med nationalstaterna och folkgemenskapen. Han har ingenting att
            säga om svensk konkurrenskraft, BNP-tillväxt, låg inflation eller
            arbetsproduktivitet. Det är bara klagomål.
          </note>
          <note>
            Gunnar Hökmark säger ingenting som tar fasta på de riktigt långsiktiga
            frågorna om demokrati, miljöhänsyn och minskade klyftor i Sverige,
            Europa och världen.
          </note>
          <note>
            Nej, Gunnar Hökmark, detta var verkligen gammaldags och dåligt
            tänkt.
          </note>
          <note type="speaker">
            Anf. 56 GUNNAR HÖKMARK (m) replik:
          </note>
          <note>
            Fru talman! Jag tror att globaliseringen erbjuder människor och
            mänskliga samhällen nya och oanade möjligheter. Ett av skälen
            är att den ger en frihet för enskilda människor, men också att
            den driver fram en frihet. Jag tror att det var för tre år sedan
            som Världsbanken presenterade en rapport som visade hur man hade
            tagit ett av de viktigaste stegen i kampen mot världsfattigdomen
            genom marknadsekonomin.
          </note>
          <note>
            Jag skulle vilja påpeka en sak för Hans Andersson. Är det inte
            underligt att i alla samhällen där ni har styrt har gränserna
            varit stängda, fattigdomen konstant och förtrycket avgörande?
            Är det inte fantastiskt att globaliseringen nu bryter bort detta
            från hela Östeuropa och Asien när det gäller Kina? Nu är vi på
            väg mot mer demokrati tack vare att globaliseringen ger möjligheter
            åt enskilda människor.
          </note>
          <note type="speaker">
            Anf. 57 HANS ANDERSSON (v) replik:
          </note>
          <note>
            Fru talman! Det är enkelspårigt, Gunnar Hökmark. Jag har tyvärr
            inte styrt någonstans. Men jag delar uppfattningen att en stor
            del av marknadskrafterna är gynnsamma för utveckling och effektivitet.
          </note>
          <note>
            Därför måste man tygla marknadskrafterna. Därför måste man vara
            intresserad av att vi inte har skattedumpning, arbetsrättslig
            dumpning eller en dumpning av välfärdssystem för att länderna,
            som Gunnar
          </note>
          <note>
            Hökmark säger, ska kunna konkurrera om investeringarna. Varför
            ska man ge all makt åt kapitalägarna? Varför ska man inte upprätthålla
            välfärdsstaten med demokratin som grund och människors välfärd
            som utgångspunkt och ledstjärna för politiken? Det behövs mer
            politik för att reglera effektiva marknader. Gnäll inte bara,
            och hylla inte de otyglade marknadskrafterna, Hökmark!
          </note>
          <note type="speaker">
            Anf. 58 GUNNAR HÖKMARK (m) replik:
          </note>
          <note>
            Fru talman! Jag vet inte riktigt vem som gnäller här. Jag har
            i alla fall inte hört något riktigt glatt ord från Hans Andersson
            när det gäller de möjligheter som globaliseringen innebär.
          </note>
          <note>
            Jag håller med om att man kan ha synpunkter på det lämpliga i
            att Hans Andersson skulle styra eller ej.
          </note>
          <note>
            Jag kan bara konstatera att där man har genomfört den politik
            som ni har velat ha har inte de fantastiska saker inträffat som
            vi nu ser runtomkring i olika delar av världen. Det är faktiskt
            så att marknadsekonomin har skapat nya materiella, mänskliga och
            demokratiska betingelser genom att den ger fri handel och en möjlighet
            för människor att röra sig över öppna gränser.
          </note>
          <note>
            Handen på hjärtat, Hans Andersson, det är väl inte så att den
            internationella rörelse ni har tillhört har gått i bräschen för
            att öppna gränser, öka enskilda människors frihet och stärka demokratin?
            Om jag ska vara lite elak är det väl så att ni har haft den omvända
            affärsidén, som man numera säger.
          </note>
          <note type="speaker">
            Anf. 59 LARS OHLY (v) replik:
          </note>
          <note>
            Fru talman! Gunnar Hökmark kanske borde vänta med att kommentera
            vad jag säger tills jag har sagt det. Den nakenhet i argumentationen
            som bevisas av att Gunnar Hökmark mer ägnar sig åt att sätta etiketter
            på folk och mindre åt att bemöta deras uppfattningar i sak visar
            väl egentligen att det inte är hos
          </note>
          <note>
            Högern man kan söka svaren på de stora frågorna i framtiden.
          </note>
          <note>
            Tyvärr visade det sig också av innehållet, eller snarare bristen
            på innehåll, i Gunnar Hökmarks tal.
          </note>
          <note>
            Det var tomt och innehållslöst och förtjänade egentligen inte
            ens en representant från regeringen, enligt mitt sätt att se det.
            Det var dunkelt och nationalistiskt tänkt och sagt. Var fanns
            internationalismen? Var fanns Sveriges ansvar för utvecklingen
            i hela världen med rättvisa villkor i en värld som blir alltmer
            orättvis? Var fanns miljöansvaret? Var fanns ansvaret för fackliga
            och mänskliga rättigheter för människor som sliter i fabriker
            som enligt Gunnar Hökmark ska konkurrera på en världsmarknad utan
            att vi ska kunna ställa krav på rimliga villkor? Gunnar Hökmarks
            tal var mycket betecknande för Högerns politik.
          </note>
          <note type="speaker">
            Anf. 60 GUNNAR HÖKMARK (m) replik:
          </note>
          <note>
            Fru talman! Jag har inte satt någon etikett på någon. Jag tog
            tvärtom hänsyn till den etikett som Lars
          </note>
          <note>
            Ohly själv brukar använda. Jag sade dessutom att det nu handlade
            om en tid då vi ska bejaka globaliseringen och enskilda människors
            frihet. Den utveckling vi nu ser har gett ständigt nya framsteg
            i kampen mot fattigdom och miljöförstöring. Vi ser det runtom
            i världen. Sanningen att säga är det inte den politik som Lars
            Ohly står för som har gått i bräschen för detta, något som jag
            lät antyda också i tidigare replikskiften.
          </note>
          <note>
            Jag tycker att det är bra att Lars Ohly är här till skillnad
            från många andra. Lars Ohly står ju för en politik som bygger
            på att man alltid anser sig veta mycket bättre vad andra ska veta.
            Jag tror på det omvända. Jag tror att den goda internationalismen
            öppnar världssamhället för människorna.
          </note>
          <note type="speaker">
            Anf. 61 LARS OHLY (v) replik:
          </note>
          <note>
            Fru talman! Demokrati är enligt Gunnar Hökmark att vissa vet
            bättre än andra hur världen ska styras.
          </note>
          <note>
            Det är sant. Om vi demokratiserar ekonomin, om vi demokratiserar
            handeln och om vi demokratiserar internationaliseringen kommer
            människor att få möjlighet att påverka förhållanden som i dag
            styrs av
          </note>
          <note>
            Gunnar Hökmarks fränder inom storindustrin och de multinationella
            företagen. Ja, Gunnar Hökmark, på det sättet menar jag att människor
            vet bäst och väsentligt mycket bättre än de intressen som Gunnar
          </note>
          <note>
            Hökmark själv företräder.
          </note>
          <note type="speaker">
            Anf. 62 GUNNAR HÖKMARK (m) replik:
          </note>
          <note>
            Fru talman! Lars Ohly kommer in på den intressanta frågan om
            vem som bestämmer när människor själva får välja och besluta.
            Lars Ohly sade alldeles nyss att när man har det så är det inte
            riktig demokrati utan kapitalet som styr. I detta ligger hela
            tiden föreställningen att någon annan som anser sig veta bättre
            ska bestämma. Det har vi sett prövas. Men kan Lars
          </note>
          <note>
            Ohly peka på ett enda socialistiskt samhälle av det slag som
            ni tidigare höll mycket högt som har lyckats ge människor denna
            frihet? I dag gör inte detta så mycket längre, eftersom globaliseringen
            och internationaliseringen ger människor en frihet att forma sina
            samhällen. Det är också den bästa livsluften för demokratin.
          </note>
          <note>
            Vi kan nog ha olika uppfattningar om demokratin.
          </note>
          <note>
            Men jag tror att många andra kan ha olika uppfattningar om vem
            som har bäst möjligheter att tolka vad som är god demokrati.
          </note>
          <note type="speaker">
            Anf. 63 MARTIN NILSSON (s) replik:
          </note>
          <note>
            Fru talman! Jag begärde ordet när Gunnar Hökmark hade svårt att
            lokalisera partisammansättningen här i kammaren. Det hade varit
            bättre om han hade begränsat sina lokaliseringssvårigheter till
            just den problematiken. Jag är socialdemokrat och tillhör regeringspartiet.
            Jag är dessutom stolt anhängare av en rörelse som tror på frihet,
            öppenhet och samhällen utan klyftor.
          </note>
          <note>
            Jag tycker att den beskrivning som Gunnar Hökmark ger av verkligheten
            och globaliseringen inte är riktig. Det är sant att det finns
            skattekonkurrens, och skattekonkurrens är en viktig del av detta.
            Jag tänker återkomma till det i mitt anförande senare. Jag tror
            att det är en fråga som tål att diskuteras.
          </note>
          <note>
            Men vad Gunnar Hökmark bortser från är att det faktiskt finns
            andra grader av attraktivitet i ett samhälle också. Om det bara
            hade varit så att verksamhet och produktion hade förlagts där
            skatterna var lägst, hade faktiskt inte en väldigt stor del av
            Astra Zenecas forskning förlagts just i Sverige.
          </note>
          <note>
            Jag tror att Gunnar Hökmark också behöver förklara vad han menar
            med en skattepolitik som går mycket längre än vi har diskuterat
            här. Redovisa det klart och öppet!
          </note>
          <note type="speaker">
            Anf. 64 GUNNAR HÖKMARK (m) replik:
          </note>
          <note>
            Fru talman! Martin Nilsson var nog inte inne i lokalen hela tiden,
            vilket kanske påverkar hans replik.
          </note>
          <note>
            Han hade då hört att jag just pekade på vikten av att man har
            en rättsstat som med kraft kan slå vakt om toleransen, öppenheten
            och respekten för enskilda människor som en del i det som gör
            goda samhällen attraktiva eller utvecklingen mot en ledande forsknings-
            och kunskapsnivå som ett annat exempel.
          </note>
          <note>
            Men utan att behöva träta över detta är den fundamentala frågan
            inte vad vi har i dag i Sverige,
          </note>
          <note>
            Martin Nilsson. Den fundamentala frågan är vilka förutsättningar
            vi har för att under morgondagen och kommande år därutöver kunna
            se till att vi har den främsta forskningen och det bästa företagandet.
            Då borde det väl bekymra Martin Nilsson att stora gamla företag
            flyttar ut och att nya innovativa företag flyttar ut. Eller är
            detta någonting som inte händer inne på kammaren hos den gode
            socialdemokraten Martin
          </note>
          <note>
            Nilsson?
          </note>
          <note type="speaker">
            Anf. 65 MARTIN NILSSON (s) replik:
          </note>
          <note>
            Fru talman! Det som händer är att svenska biltillverkare säljer
            mer bilar än de har gjort tidigare, producerade i Sverige med
            svensk teknik, att svensk läkemedelsindustri växer, att forskningen
            på det området står stark.
          </note>
          <note>
            Jag säger inte att allt är frid och fröjd, att allt är bra för
            all framtid. Jag säger inte att vi kommer att klara allting utan
            att diskutera attraktiviteten. Men det jag säger och det jag tycker
            är att Gunnar Hökmarks avgörande felaktighet är att han så ensidigt
            låser fast sig vid att det handlar om skattefrågor.
          </note>
          <note>
            Det handlar också om ett antal andra frågor som över huvud taget
            inte berörs: välfärdspolitiken, utbildningssystemet, forskningssystemet
            osv. Det finns ett antal sådana faktorer.
          </note>
          <note>
            Det som är Gunnar Hökmarks problem är att han säger att vi behöver
            en skattepolitik som går mycket längre än vi har diskuterat här.
            Det tror jag t.o.m.
          </note>
          <note>
            inkluderar mycket längre än det som Gunnar Hökmark själv har
            diskuterat. Jag skulle gärna vilja få något slags svar på det.
          </note>
          <note>
            Jag tror att problematiken är att skulle man föra en sådan välfärdspolitik
            som blir konsekvensen av den skattepolitiken kan Gunnar Hökmark
            glömma det som han i dag pratar om, att bejaka internationalismen
            och globaliseringen, vilket jag håller med om att vi borde göra.
            Men det är ett problem i ett sådant samhälle som moderaterna vill
            bygga upp.
          </note>
          <note type="speaker">
            Anf. 66 GUNNAR HÖKMARK (m) replik:
          </note>
          <note>
            Fru talman! Det finns ett besvär i den här debatten. Martin Nilsson
            utgår inte från det jag sade. Jag pekade på fem stycken viktiga
            områden som kommer att vara avgörande för att ett samhälle ska
            vara attraktivt i framtiden. Skatterna var en av de fem, inte
            det enda. Det finns väldigt mycket annat.
          </note>
          <note>
            Det skrämmande och allvarliga är att vi inte ser någon reformprocess
            inom något av de områdena för att stärka det svenska samhället.
            Det gäller forskningen likaväl som rättsstaten likaväl som utbildningen
            eller skatterna.
          </note>
          <note>
            Jag tror att man måste gå mycket längre i skattefrågorna för
            att vi ska kunna se till att Sverige kan vara ett land som deltar
            med full kraft i den elektroniska handeln. Jag tror att vi ska
            undvika att göra det bakvägen på det viset att man tvingas göra
            undantag för utländska experter eller göra det med den socialdemokratiska
            jämställdhetsfilosofin, dvs. man skattebefriar miljardärer men
            låter miljonärerna betala skatt. Jag tycker att de goda förutsättningarna
            ska vara regel och inte undantag och de ska gälla alla. Det är
            så Sverige blir ett dynamiskt samhälle.
          </note>
          <note type="speaker">
            Anf. 67 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Det var intressant att höra Gunnar
          </note>
          <note>
            Hökmarks anförande om internationalisering, globalisering och
            framtiden, som jag tyckte handlade väldigt mycket om det som redan
            har varit och väldigt lite om de framtida utmaningar vi står inför.
            Dessutom ägnades mycket tid åt vilka som var här eller inte.
          </note>
          <note>
            Frågan är om vi i debatten är närvarande i den verklighet vi
            i dag står inför. Inte med ett ord nämnde
          </note>
          <note>
            Gunnar Hökmark någonting om miljösituationen i världen. Den moderata
            friheten bygger väl på att vem som helst ska få ta för sig vad
            som helst. Vi vet att vi har bristande resurser när det gäller
            miljö- och naturtillgångarna.
          </note>
          <note>
            Jag undrar: Hur ska Hökmark klara de nya utmaningarna med en
            krympande värld när det gäller resurser och en ökande värld när
            det gäller människor?
          </note>
          <note type="speaker">
            Anf. 68 GUNNAR HÖKMARK (m) replik:
          </note>
          <note>
            Fru talman! Jag tror att det finns en avgörande och viktig sak
            för att människors liv ska kunna bli så bra som möjligt. Det är
            att man får leva i fria, öppna samhällen där man kan ställa krav,
            där man deltar i lagstiftningen och där ny teknik utvecklas.
          </note>
          <note>
            Jag ser också framför mig - det kan möjligtvis i
          </note>
          <note>
            Marianne Samuelssons öron låta alltför optimistiskt -
          </note>
          <note>
            att man i samhällen där människor kan överleva, där man besegrar
            fattigdomen, också får en bättre möjlighet att kämpa för välfärden.
            Jag tror inte att fattigdomen är ett bra sätt att värna miljön.
            Välstånd och välfärd har visat sig vara det allra bästa sättet
            att värna miljön. Någon gång skulle jag tycka att det var bra
            om Miljöpartiets företrädare faktiskt tänkte den tanken fullt
            ut.
          </note>
          <note>
            Det är i de länder där man har en utvecklad öppen ekonomi med
            fri handel, rättsstat och demokrati som utvecklingen och tillväxten
            finns och det är där som den bästa miljön finns. Det borde väl
            vara något att tänka på.
          </note>
          <note type="speaker">
            Anf. 69 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Det har jag tänkt på många gånger.
          </note>
          <note>
            Det är en självklarhet för mig att vi ska ha en värld med en
            öppen ekonomi gentemot omvärlden.
          </note>
          <note>
            Jag har många gånger förvånats över de makthavare som under många
            år har regerat världen och som har tillhört de konservativa partierna.
            Man har faktiskt sett till att klyftorna i världen har ökat. I
            länder där moderaterna har makten är det inte så att klyftorna
            minskar. Det är inte så att utslagningen minskar i de länderna.
            Man värnar inte de svaga grupperna, snarare tvärtom. Man värnar
            rätten att ta för sig, roffa åt sig och öka klyftorna mellan dem
            som inte har och dem som har.
          </note>
          <note>
            Jag tycker att det måste finnas någon form av socialt ansvar,
            för det måste också finnas ett ansvar för kommande generationer.
            Vi har inte rätten att ta för oss så att kommande generationer
            inte har möjlighet att leva vidare på vår jord.
          </note>
          <note type="speaker">
            Anf. 70 GUNNAR HÖKMARK (m) replik:
          </note>
          <note>
            Fru talman! Jag blir inte riktigt klok på om Marianne Samuelsson
            tycker att det är bra med fri handel och öppna gränser eller inte
            riktigt bra.
          </note>
          <note>
            Sakläget är ju att i de länder, samhällen och regioner där man
            har haft mer av fri handel och mer av öppen ekonomi har fler människor
            kunnat bryta sig loss ur fattigdomen. Där har fler människor kunnat
            medverka till att man har bättre miljö. Där har man kunnat göra
            någonting med stadsmiljöer, med luft och vatten på ett sätt som
            man inte har gjort i de länder där man har slagit vakt om slutenheten,
            instängdheten och isolationismen. Det enkla skälet är att ny kunskap,
            ny teknik och ny medvetenhet ger enskilda människor en väldig
            kraft.
          </note>
          <note>
            Det ger inte anledning till att se allting i ett rosa skimmer,
            att tro att allting kommer att lösa sig.
          </note>
          <note>
            Tvärtom var utgångspunkten för min inledning här i dag att det
            behövs en politik som ser till att ett land som Sverige kan gå
            i täten för den utvecklingen. Det krävs reformer för att skapa
            just ett samhälle där människor kan bidra till dynamiken.
          </note>
          <note type="speaker">
            Anf. 71 LARS OHLY (v):
          </note>
          <note>
            Fru talman! Kära åhörare! Enligt en undersökning från FN:s kommitté
            för handel och utveckling,
          </note>
          <note>
            UNCTAD, representerar värdet av de rika ländernas handelshinder
            gentemot fattiga länder 14 gånger så mycket som det bistånd som
            den rika världen ger.
          </note>
          <note>
            Krasst uttryckt tar vi i den rikare delen av världen
          </note>
          <note>
            14 gånger mer från u-länderna än vad vi ger tillbaka.
          </note>
          <note>
            Detta bidrar naturligtvis till att orättvisorna i världen ökar.
            Samtidigt som andelen absolut fattiga av världens befolkning minskar
            ökar antalet fattiga. Medan företag och privatpersoner ibland
            tillskansar sig ofantliga rikedomar breder fattigdomen ut sig
            i stora delar av Afrika, Asien och Latinamerika. Men även inom
            de rika länderna ökar klasskillnaderna. Även mitt ibland aktiespekulanter
            och nyrika växer fattigdom och utanförskap. Inom den europeiska
            unionen finns i dag 50 miljoner fattiga och nästan 18 miljoner
            arbetslösa.
          </note>
          <note>
            Handel och produktion orsakar stora miljöproblem. Miljöhänsyn
            står alltmer tillbaka i förhållande till de stora företagens jakt
            på maximering av vinster. I stora delar av världen pågår produktionen
            under helt omänskliga förhållanden. Varor som tillverkas av straffångar,
            av barn eller i exportzoner där all facklig verksamhet är förbjuden
            ska konkurrera med varor producerade under reglerade förhållanden
            i länder där fackföreningsrörelsen kan arbeta relativt fritt.
            Detta är i värsta fall den s.k. frihandelns konsekvenser.
          </note>
          <note>
            Efter WTO:s möte i Seattle, då WTO-länderna misslyckades att
            komma överens om dagordningen för en ny runda av förhandlingar,
            fanns det de som talade i termer av katastrof. Det tror jag är
            fel. Snarare har debaclet i Seattle öppnat för nya möjligheter,
            i bästa fall för en ny global dagordning. Jag ska strax återkomma
            till det. Det finns också de som efter
          </note>
          <note>
            Seattlemötet talade om resultatet som det bästa som kunde ha
            hänt och som oreserverat hyllade demonstranter vars krav när de
            synas i sömmarna är sprungna ur en gammal och protektionistisk
            världsbild. Det är naturligtvis lika fel.
          </note>
          <note>
            En nyanserad diskussion om vad som kan hända efter Seattle måste
            ta sin utgångspunkt i vilka alternativ som öppnas för framtiden.
            Valet står mellan ett sammanbrott för hela WTO-systemet eller
            en ny form för handel som tar hänsyn till u-ländernas behov, till
            ekologisk hållbarhet och till grundläggande mänskliga rättigheter.
            Ett sammanbrott för WTO-systemet är inget att önska. I värsta
            fall skulle ett sådant innebära att länderna sluter sig inåt,
            bygger upp nya handelshinder och återinför en gammaldags form
            av protektionism. I bästa fall skulle ett sammanbrott bara leda
            till att handelsvillkor avtalas mellan enskilda stater och handelsblock,
            t.ex. mellan EU och USA. I så fall skulle också oenigheter avgöras
            mellan stater och handelsblock, inte efter fasta avtalade regler
            och i öppenhet utan bakom stängda dörrar där den starkes rätt
            styr och där ekonomiska eller t.o.m. militära påtryckningar kan
            utgöra argument.
          </note>
          <note>
            Det alternativ som innebär att WTO-systemet bryter samman avskräcker
            så mycket att all kraft måste användas för en reformering av WTO.
            Vi får aldrig överlåta åt de rika länderna och de multinationella
            företagen att utan andra hänsyn än deras egen rätt till utplundring,
            råvarutillgång och avsättningsmarknader diktera villkoren på världsmarknaden.
          </note>
          <note>
            Den löftesrika vision som nu öppnas är att ökat folkligt deltagande
            i diskussionerna om nya handelsavtal leder fram till öppenhet
            och resulterar i avtal som reglerar frihandeln utifrån rättviseaspekter,
            miljöhänsyn och mänskliga arbetsvillkor. En sådan utveckling är
            inte omöjlig.
          </note>
          <note>
            Vid en första anblick var demonstranternas krav i
          </note>
          <note>
            Seattle smakliga. Amerikanska fackföreningsaktivister, bondeorganisationer
            och miljöorganisationer från hela världen krävde respekt för mänskliga
            rättigheter, ekologisk hållbarhet och goda arbetsvillkor. Men
            i praktiken fanns i bakgrunden en oroande förlängning av deras
            krav: Nej till ett kinesiskt medlemskap i
          </note>
          <note>
            WTO, nej till import av billiga varor från u-länderna som skulle
            kunna hota amerikanska verksamheter, nej till ett ökat internationellt
            samarbete.
          </note>
          <note>
            De fattiga länderna känner sig med all rätt överkörda och våldsamt
            diskriminerade i den internationella handeln. När president Clinton
            öppet stödde demonstranterna genom att tala om ytterligare handelssanktioner
            mot länder som inte uppfyller amerikanska krav var sammanbrottet
            i förhandlingarna lätt förutsägbart.
          </note>
          <note>
            På en punkt var demonstranternas kritik precis och värd allt
            stöd. Det gäller WTO-systemets slutenhet, byråkrati och lobbyism.
            För att en global dagordning ska kunna förverkligas krävs det
            att det nuvarande systemet ersätts med förhandlingar som präglas
            av öppenhet, genomskinlighet och folkligt deltagande. WTO måste
            öppnas upp och ta väsentligt mycket större hänsyn till de fattiga
            ländernas krav. Det är förhoppningsvis det bestående resultatet
            av Seattlemötet.
          </note>
          <note>
            Nu krävs ett hårt politiskt arbete för att förena de många intressen
            som ska samspela i internationella förhandlingar. Rättvis handel
            bör vara slagordet, snarare än fri handel. På miljöområdet bör
            tre krav stå i centrum. WTO ska skriva in i sina regler att man
            accepterar nationella miljöregler som baserar sig på försiktighetsprincipen,
            att internationella miljöavtal och FN-konventioner ska stå över
            WTO:s regelsystem och att miljömärkning av produkter ska stödjas
            av WTO. Detta blir svårt nog. Det allra svåraste blir att få in
            ett synsätt som tar sin utgångspunkt i arbetstagarnas rättigheter.
            U-länderna fruktar att allt tal om rättigheter för löntagare kommer
            att användas för att förhindra deras tillträde till världsmarknaden.
            Sett i backspegeln är den oron förståelig. Å andra sidan är det
            helt oacceptabelt att frihandeln ska innebära att fackliga rättigheter,
            arbetstider och arbetsmiljö ifrågasätts i Sverige och i jämförbara
            länder på grund av konkurrerande handelsvillkor. Därför bör vår
            internationella solidaritet leda till att vi arbetar för en konstruktion
            där WTO-systemet inordnar sig under grundläggande ILO-konventioner.
            Avtalsrätt, stridsrätt och organisationsfrihet måste värnas och
            upprätthållas.
          </note>
          <note>
            Det stora motståndet mot en sådan ny global dagordning finns
            sannolikt inom de rika länderna och för vår del i stor utsträckning
            inom den europeiska unionen. Ibland framställs EU felaktigt som
            själva sinnebilden av frihandel, men bakom den inre marknadens
            frihandelsregler finns en protektionistisk union som värnar sina
            egna storföretags konkurrenskraft och som deltar i utplundringen
            av tredje världen. De som i likhet med de svenska moderaterna
            vägrar att sätta ekologisk hållbarhet som ram för handelsavtal
            tar på sig ett stort ansvar för att inte nya villkor för världshandeln
            ska kunna leda till att vi tar nya hänsyn som också gör denna
            värld mer rättvis, mer ekologiskt hållbar och mer solidarisk.
          </note>
          <note type="speaker">
            Anf. 72 GUNNAR HÖKMARK (m) replik:
          </note>
          <note>
            Fru talman! Min uppfattning är att fri handel för med sig så
            mycket av ekonomisk utveckling och öppenhet att den alltid bidrar
            till att stärka demokratin. Jag vill därför ställa en fråga till
            Lars Ohly som uppenbarligen har en annan uppfattning, dvs. att
            bygga in ett omfattande regelverk mot den fria handeln.
          </note>
          <note>
            På Kuba finns inga fackföreningar, där finns inga löntagarnas
            rättigheter. Ska Sverige upphöra med sin handel med Kuba eller
            ska Sverige fortsätta med den?
          </note>
          <note type="speaker">
            Anf. 73 LARS OHLY (v) replik:
          </note>
          <note>
            Fru talman! Gunnar Hökmark är oinformerad. Det finns fackföreningar
            på Kuba. Men de är organiserade enligt ett statligt system som
            är fullständigt främmande för den organisationsfrihet vi känner.
          </note>
          <note>
            Men det var inte vitsen med mitt anförande. Vitsen var att vi
            ska ha regelsystem som inte bara gäller
          </note>
          <note>
            Kuba och Sverige, som inte bara gäller ett land gentemot ett
            annat i de avtal som finns om handel, utan vi ska ha regelsystem
            som tillförsäkrar alla människor möjligheten att organisera sig
            och kämpa för sina fackliga rättigheter. Regelsystemen ska också
            tillförsäkra miljön och den ekologiska hållbarheten en högre roll
            än i dagsläget. Handeln ska inte få inkräkta på vårt framtida
            levnadsutrymme. Det är en reglerad frihandel som står i skarp
            kontrast till den frihandel som Gunnar Hökmark och Moderaterna
            står för och som bara leder till större orättvisor.
          </note>
          <note type="speaker">
            Anf. 74 GUNNAR HÖKMARK (m) replik:
          </note>
          <note>
            Fru talman! Jag känner mycket väl till att det på
          </note>
          <note>
            Kuba, liksom på alla andra kommunistiska platser i världen, finns
            olika, statligt organiserade organisationer. Det som förvånade
            mig nu var att Lars Ohly ändå räknar dem som fackföreningar.
          </note>
          <note>
            Var och en som har lyssnat på både frågan och svaret kan dra
            sin egen slutsats. När det gäller det konkreta exemplet Kuba,
            är det ett faktum att det på
          </note>
          <note>
            Kuba inte finns rättigheter för löntagare och fria fackföreningar
            på det viset som vi brukar mena i demokratier.
          </note>
          <note>
            När frågan ställdes om vi ska fortsätta med handeln, var det
            enda som Lars Ohly kunde komma fram med ett nytt angrepp på moderater
            - som aldrig tänker på någonting. Det var lite fattigt, men också
            oerhört avslöjande.
          </note>
          <note type="speaker">
            Anf. 75 LARS OHLY (v) replik:
          </note>
          <note>
            Fru talman! Vem som hade det mest tomma och innehållslösa inlägget
            får väl framtiden utvisa och åhörarna avgöra.
          </note>
          <note>
            Här har jag hållit ett helt tal som just handlar om en reglerad
            frihandel, för att värna rättigheter, för att värna miljön och
            för att se till att solidariteten får ökat utrymme i världshandeln.
            Gunnar Hökmarks enda kommentar är: Ska detta gälla också Kuba?
            Självklart ska det också gälla Kuba! Det ska gälla över hela världen.
            Trodde Gunnar Hökmark att jag ville ha ett system som gäller ca
            180 länder förutom Kuba? Det är dumheter och nonsens!
          </note>
          <note>
            Gunnar Hökmark har inte förstått, inte lyssnat och inte velat
            föra en seriös debatt, och det slår bara tillbaka på honom själv.
          </note>
          <note type="speaker">
            Anf. 76 JAN ERIK ÅGREN (kd):
          </note>
          <note>
            Fru talman! Sverige är ett land med goda traditioner att förvalta
            när det gäller engagemang för förhållandet i andra länder, vad
            gäller både bistånd och mänskliga rättigheter.
          </note>
          <note>
            Till pionjärerna på detta område hör våra olika kyrkor och missionsorganisationer.
            Men också andra ideella organisationer och fackliga organisationer
            m.fl. har betytt mycket för internationella hjälpinsatser runtom
            i världen. Heder åt alla dessa många gånger självuppoffrande människor!
            Det är enskilda som på ett osjälviskt sätt satsat sin tid och
            sitt kunnande för att hjälpa andra.
          </note>
          <note>
            Ett av de första stora namn jag själv minns, med stor respekt
            för hans insatser i internationell tjänst, är
          </note>
          <note>
            Dag Hammarskjöld. Han kom att betyda mycket som förebild, inte
            minst för många ungdomar i vårt land.
          </note>
          <note>
            Genom åren har, om man bara ser till fredsbevarande operationer,
            mer än 80 000 svenskar varit med och tagit internationellt ansvar
            genom FN. Vi har all anledning att känna tacksamhet också till
            dem.
          </note>
          <note>
            Naturligtvis måste vår målsättning vara att allt framgent vara
            med och ta vår del av ansvaret också för kommande insatser. Behovet
            av sådana kommer sannolikt att öka. Det är därför av stor betydelse
            att vi inte försämrar våra möjligheter att göra detta t.ex. när
            det gäller utbildnings- eller rekryteringsmöjligheter.
          </note>
          <note>
            En ökad samverkan mellan militära och civila insatser är här
            av växande betydelse.
          </note>
          <note>
            Fru talman! En värdebaserad utrikespolitik ligger i tiden. Vid
            senaste regeringsskiftet i Norge när kristdemokraten Kjell Magne
            Bondevik blev statsminister tillsatte han inte någon biståndsminister.
            Nej, men han tillsatte en utvecklings- och MR-minister. Det är
            väl i den riktningen vårt arbete i Sverige också borde gå, att
            utveckling och MR-frågorna ännu mera sätts i centrum.
          </note>
          <note>
            I dag finns Sverige inte ens med på listan över länder med MR-minister
            även om den nu är kort.
          </note>
          <note>
            Varför inte? Det är sorgligt.
          </note>
          <note>
            MR är oerhört centralt för oss kristdemokrater. Ja, det är ju
            en fråga där det finns ett brett engagemang hos kammarens samtliga
            partier. Vi ska vara glada för att vi lever i ett sådant land.
            Oavsett var i världen mänskliga rättigheter hotas eller förtrampas
            ska vi vara beredda att agera. Tyvärr är listan över länder där
            sådana kränkningar sker alldeles för lång. Ja, vi kan säkert vara
            överens om att det bästa vore om det inte gick att göra någon
            sådan lista alls. Men som det nu är behövs det en ännu tydligare
            prioritering av det svenska MR-arbetet. Från kristdemokratisk
            sida kommer vi att vara pådrivande i den frågan så länge det behövs.
            Frågan är om MR ska ha en central plats på agendan. Den kräver
            inte bara ord utan även handling, och så långt möjligt med positiva
            förtecken.
          </note>
          <note>
            I Svenska Dagbladet kunde vi i går läsa om hur
          </note>
          <note>
            Norge tagit över Sveriges roll som flyktingmottagare i Norden
            och detta utan att motsättningarna mot invandrargrupperna ökat.
          </note>
          <note>
            Det kusligt ökande nazistinspirerade våldet visar även på brister
            i vårt eget land, bl.a. när det gäller
          </note>
          <note>
            MR-arbetet. Våra problem på detta område påverkar vårt internationella
            anseende och vår trovärdighet negativt.
          </note>
          <note>
            Det är viktigt att hålla MR-fanan högt oavsett var hot eller
            kränkningar sker. Mycket mera behöver och kan göras av oss alla.
          </note>
          <note>
            Det tragiska är att det är kvinnor och barn som främst drabbas
            när de mänskliga rättigheterna inte fungerar. Mänskliga rättigheter
            gäller alla, överallt, oavsett ålder, kön, ras, religion osv.
          </note>
          <note>
            Där respekten för de mänskliga rättigheterna inte fungerar, fungerar
            inte heller demokratin. Också den lilla människan har rätt till
            trygghet.
          </note>
          <note>
            Fru talman! En annan sak som förtjänar betydligt större uppmärksamhet
            i det internationella arbetet är religionens betydelse. Även om
            många uppfattar
          </note>
          <note>
            Sverige som ett sekulariserat land, där religionens betydelse
            minskat, är det långtifrån så i övriga delar av världen. Det är
            en brist i det internationella samarbetet att inte känna till
            eller förstå religionens betydelse för sättet att tänka, t.ex.
            i den muslimska världen.
          </note>
          <note>
            Vid en FN-konferens - jag tror att det var i Wien
          </note>
          <note>
            1993 - uppmanades alla länder att skriva en handlingsplan för
            MR. Mycket få länder har gjort det, bl.a.
          </note>
          <note>
            Norge. Sverige har inte gjort det.
          </note>
          <note>
            I Norge har man, som sagts, tagit fram en handlingsplan för MR.
            Den utgörs till 50 % av utrikesinsatser och till 50 % av inrikesinsatser.
            Den är både en analys av problemen och en plan för hur man ska
            komma till rätta med dem. Det är inte någon glättad skrivning,
            utan den är rak och öppen. NGO:er i Norge har varit mycket involverade
            i detta arbete.
          </note>
          <note>
            Denna handlingsplan för MR har fått ett mycket positivt mottagande
            både i det norska samhället och internationellt.
          </note>
          <note>
            Ibland kan man faktiskt lära av sina grannar, och i det här fallet
            tycker jag att vi i Sverige borde kunna göra det.
          </note>
          <note>
            Fru talman! Sverige borde få en MR-minister igen, men det kanske
            först krävs en ny regering. Sverige behöver en handlingsplan för
            MR - kanske krävs det en ny regering också för det.
          </note>
          <note type="speaker">
            Anf. 77 MARIANNE ANDERSSON (c):
          </note>
          <note>
            Fru talman! Detta är den första utrikespolitiska debatten detta
            millennium. Vi hoppas att detta sekel ska bli fredligare än det
            förra och att fattigdomen, liksom de stora folksjukdomar som är
            ett hot mot många av världens folk, ska minska dramatiskt. Hiv,
            aids och tbc är några exempel.
          </note>
          <note>
            Globalisering har blivit nästintill ett modeord som används för
            att beskriva den allt snabbare internationalisering som pågår
            i hela världen. Det är egentligen inget nytt. Handel och andra
            förbindelser, fredliga och våldsamma, har pågått mellan världens
            folk inte bara i århundraden utan i årtusenden. Skillnaden nu
            är att allt går så fort och att många fler människor är inblandade
            och berörs på gott och ont. Jag ska ägna detta inlägg åt globaliseringen
            ur några olika aspekter.
          </note>
          <note>
            Globaliseringen inrymmer stora möjligheter - integration, ekonomisk
            tillväxt och social utveckling -
          </note>
          <note>
            och ger förutsättningar för att nå fred, demokrati och kulturella
            framsteg. Men globaliseringen ställer oss också inför de ödesfrågor
            som följer av växande inkomstklyftor, ökad belastning på miljön
            och den potentiella risken för att länder eller regioner med etniska
            och nationalistiska argument exploaterar vad som uppfattas som
            globaliseringens hot. Därför krävs ett starkare internationellt
            politiskt, ekonomiskt och etiskt ramverk som prioriterar både
            uthållig ekonomisk och mänsklig utveckling. Vi i Centerpartiet
            menar att Sverige i alla internationella sammanhang ska arbeta
            för att ett sådant ramverk utvecklas.
          </note>
          <note>
            Det kan t.ex. handla om den internationella handeln. I slutet
            av förra året sattes fokus på globaliseringen och den ojämlika
            fördelningen genom förberedelserna inför Seattlemötet, som skulle
            blivit inledningen till en ny WTO-runda om frihandel. Den skulle
            ha kunnat ge de fattiga länderna större tillträde till världshandeln.
            Nu blev det inte så. Enligt Oxfam
          </note>
          <note>
            - den engelska biståndsorganisationen - skulle uländernas inkomster
            kunna öka med 700 miljarder dollar varje år om i-länderna öppnar
            sina marknader för u-länderna. Hur mycket man skulle uppnått med
            en vettig handelsrunda kan vi inte veta, men nog hade det blivit
            något ändå. Nu gäller det att Sverige medverkar till att uppehållet
            blir så kort som möjligt och att Sverige driver på för att ge
            u-länderna bättre handelsvillkor - detta samtidigt som de svåra
            frågorna om miljö, biologisk mångfald och socialt ansvar beaktas.
          </note>
          <note>
            Globaliseringen skapar ett omvandlingstryck som påverkar både
            rika och fattiga länder och regioner såväl som byar och kommuner.
            Insikten om att verksamheten i en del av världen får konsekvenser
            för resten av världen ökar; vårt ömsesidiga beroende ökar. Oroligheter
            i en del av världen får återverkningar överallt. Vårt säkerhetspolitiska
            tänkande bör bli alltmer internationellt och anpassat för att
            möta de nya hot världen står inför, t.ex. internationell terrorism,
            miljökatastrofer, nya sjukdomar och droghandel. Dit hör också
            de ökande ekonomiska klyftorna i världen.
          </note>
          <note>
            Med den insikten är det lättare att dra slutsatser om att vi
            ska öka vårt eget engagemang i det internationella freds- och
            säkerhetsarbetet, när det gäller handel och samarbete, konflikthantering
            och förebyggande insatser - både i närområdet och globalt - och
            när det gäller behovet av bistånd och utvecklingssamarbete för
            att minska klyftorna i världen, utrota fattigdom och bidra till
            utjämning. Sist men inte minst gäller det kampen för demokrati
            och de mänskliga rättigheterna. Sverige får aldrig vara tyst när
            mänskliga rättigheter kränks. Vi bör arbeta ännu hårdare än tidigare
            med MR-frågorna.
          </note>
          <note>
            När det gäller alla dessa frågor har egentligen alla medborgare
            ett ansvar, liksom näringslivet och alla våra frivilligorganisationer,
            och givetvis vi som riksdagsledamöter och Sverige som nation.
            Likaväl som det är viktigt att våra företag, vårt IT-kunnande,
            våra artister, vår design och vår kultur är framgångsrika ute
            i världen är det viktigt att vi är framgångsrika när det gäller
            internationellt arbete för utjämning och konfliktförebyggande.
          </note>
          <note>
            Globaliseringen gynnar de rika länderna. Samtidigt som pengar
            rör sig med Internethastighet över världen och näringslivet globaliseras
            står en stor del av världens befolkning utanför allt det som sker.
            Det är så i dag att världens rikaste femtedel har 74 gånger så
            hög inkomst som världens fattigaste femtedel, jämfört med 30 gånger
            så hög 1960. Mer än 1,3 miljarder människor lever på mindre än
            en dollar per dag. De har ingen social trygghet och ett minimum
            av sjukvård, och de lever i ruckel, om ens det. Ingen i
          </note>
          <note>
            Sverige kommer ens i närheten av en så låg siffra.
          </note>
          <note>
            Detta är viktigt att komma ihåg när röster höjs för att vi måste
            klara av våra egna problem innan vi visar solidaritet med andra.
          </note>
          <note>
            Det är bra att vi nu ska utreda biståndet. Det ska vara effektivt,
            och det ska leda till uthållig utveckling och utjämning av klyftorna.
            Men förändring av inriktning får aldrig tas till intäkt för att
            vi kan minska eller låta bli att öka biståndet. Behoven är oändliga.
          </note>
          <note>
            Låt oss snarast gå tillbaka till enprocentsmålet. Till regeringen
            vill jag - även om det inte finns någon representant här - rikta
            en mycket stark uppmaning:
          </note>
          <note>
            Låt den skamliga nedskärning av biståndet som skedde förra året
            vara något som endast kunde ske på
          </note>
          <note>
            1900-talet. Under 2000-talet ska detta inte upprepas.
          </note>
          <note>
            Fru talman! Måtte 2000-talet bli fredens sekel -
          </note>
          <note>
            det sekel då världens ledare inser att ingen framgång kan vinnas
            genom att man ser bakåt och förstorar gamla oförrätter. Ingen
            framgång kan nås genom hatpropaganda såsom Hitler gjorde, såsom
            Milosevic gjort och gör, såsom skett i Afrika i den stora sjöregionen,
            såsom sker i Mellanöstern och i Kashmir, för att ta några exempel,
            där religionen används som verktyg för hatpropaganda som utlöser
            våldshandlingar.
          </note>
          <note>
            Vi ska självklart lära av historien, visa vad som skett och visa
            det om och om igen så att det inte glöms, såsom kommer att ske
            här i Sverige i nästa vecka med konferensen och manifestationen
            med anledning av Förintelsen. Det är mycket bra. Vad som måste
            bli lärdomen för världens ledare och för alla folk är att man,
            som t.ex. Nelson Mandela gjort i
          </note>
          <note>
            Sydafrika, måste se framåt för att åstadkomma något bra för sitt
            land. Man måste försonas, och man måste leva vidare. Man kan inte
            gräva i gamla oförrätter.
          </note>
          <note>
            Det gäller också i vardagslivet för oss alla.
          </note>
          <note>
            Det är så viktigt att vi i världen reagerar mycket tidigare än
            vi förmått hittills när vi ser tecken på begynnande konflikter,
            när hatet sprids. Det är då åtgärder måste sättas in. Det är då
            det förebyggande arbetet ska sättas in. Världen måste helt enkelt
            gå från att reparera i efterhand till att förebygga konflikter.
            Tidig varning måste följas av tidig handling. Hittills har världssamfundet
            reagerat för sent eller inte alls. Vi måste komma till ett system
            där världssamfundet kan ingripa i tid.
          </note>
          <note>
            Globalisering handlar om många frågor. Jag har berört en del.
            Det handlar om miljön. Det handlar om ekonomin. Det handlar naturligtvis
            om EU-frågor, som Agne Hansson kommer att beröra här lite senare.
          </note>
          <note>
            Det handlar om kontakter mellan människor, och det handlar om
            resor. Det handlar om Internet och nätverk. Till slut vill jag
            också säga följande: Låt oss inte glömma den del av mänskligheten
            i denna IT-
          </note>
          <note>
            värld som inte är uppkopplad. Det är faktiskt den allra största
            delen.
          </note>
          <note type="speaker">
            Anf. 78 MICHAEL HAGBERG (s) replik:
          </note>
          <note>
            Fru talman! Jag har lyssnat med intresse på Marianne Anderssons
            anförande. Solidaritet och kamp för rättvisa för fattiga människor
            ute i världen går som en röd tråd genom det. Det stöder jag till
            hundra procent.
          </note>
          <note>
            Jag har en fråga. Marianne Andersson tar upp
          </note>
          <note>
            WTO-förhandlingarna i Seattle. Man diskuterade vilken dagordning
            vi ska ha för WTO-
          </note>
          <note>
            förhandlingarna i framtiden. Jag förstår att Marianne
          </note>
          <note>
            Andersson, till skillnad från tidigare talare i denna debatt,
            tycker att det är viktigt att vi ser till att vi använder EU som
            ett instrument när det gäller att förhandla med länder i övriga
            världen. Är det bara
          </note>
          <note>
            Sverige som går ut i en förhandling blir det lätt ett rop i natten.
          </note>
          <note>
            Man pratar om de rikare ländernas förutsättningar i dessa förhandlingar
            när det gäller frihandel i världen. Det handlar om att vi är tvungna
            att göra vissa förändringar i den politik som vi driver både i
            vårt land och i Europa, så att vi från de rikare länderna inte
            ska ta resurser från de fattigare.
          </note>
          <note>
            Därför undrar jag på vilket sätt Marianne Andersson och hennes
            parti vill förändra framför allt jordbrukspolitiken, så att vi
            kan få en rättvis livsmedelspolitik i världen.
          </note>
          <note type="speaker">
            Anf. 79 MARIANNE ANDERSSON (c):
          </note>
          <note>
            Fru talman! Det är väl ingen hemlighet att vi har varit kritiska
            mot regeringens inställning att Sverige på något sätt ska gå före
            i EU när det gäller stöd till jordbruket och jordbrukspolitiken.
            Men vi menar självfallet att EU måste öppna sig för import av
            jordbruksprodukter.
          </note>
          <note>
            Vi framför kritik mot att Sverige ska göra saker och ting och
            ligga före de andra EU-länderna när det gäller den här frågan
            och inte utnyttja t.ex. de stöd som finns i dag. Då far Sveriges
            jordbruk illa medan det är ett annat regelverk i övriga Europa.
            Det handlar om att vi ska ha samma villkor. Vårt svenska jordbruk
            ska ha samma villkor som gäller i övriga EU-
          </note>
          <note>
            länder. Sedan ska man förändra den europeiska jordbrukspolitiken.
            Jag tycker att det är väldigt viktigt att vi gör det.
          </note>
          <note type="speaker">
            Anf. 80 MICHAEL HAGBERG (s) replik:
          </note>
          <note>
            Fru talman! Marianne Andersson! Det är en förutsättning att vi
            ändrar den politik som vi driver med stöd. Över hälften av EU:s
            budget går till stödet i jordbruket, pengar som man skulle kunna
            använda till solidaritet och rättvisa på andra områden i Europa.
            Då måste vi börja. Vi behöver inte gå före, utan vi måste i Europa
            gå före för att se till att ändra det här. Vi håller en del av
            produktionen under armarna som faktiskt innebär att det i slutändan
            blir de fattiga länderna som får bekosta det hela. Vi måste ändra
            jordbrukspolitiken i Sverige och i Europa för att kunna ta emot
            de produkter som produceras i de fattigare, inte så tekniskt drivna,
            länderna i framtiden.
          </note>
          <note type="speaker">
            Anf. 81 MARIANNE ANDERSSON (c) replik:
          </note>
          <note>
            Fru talman! Det är naturligtvis självklart att vi ska förändra
            jordbrukspolitiken. Vi menar att vi ska göra det i Europa tillsammans.
            Sverige ska inte göra det ensidigt. Det klarar inte Sverige. Det
            vet vi. Sverige är för litet för att klara en sådan sak. Vi ska
            göra det tillsammans.
          </note>
          <note type="speaker">
            Anf. 82 HANS ANDERSSON (v) replik:
          </note>
          <note>
            Fru talman! Marianne Andersson talade mycket sympatiskt om behovet
            av solidaritet och ett globalt perspektiv. Hon pratade också om
            att det finns stora möjligheter. Jag delar den uppfattningen,
            men jag har några frågor.
          </note>
          <note>
            Företagen, agerar ju med stor kraft och med väldigt mycket pengar.
            De bygger stora dammar, ofta med bistånd från våra länder. De
            ägnar sig åt genmanipulation och försätter fattigbönder i Indien
            och på andra håll i en utpressningssituation. När det gäller frågan
            om fackliga rättigheter, som Marianne Andersson var inne på, måste
            det finnas en koppling mellan det svenska perspektivet och det
            internationella. Det gäller att hålla upp de fackliga rättigheterna
            och stärka de fackliga organisationerna här i Sverige för att
            man ska ha sympatiåtgärder och en internationell solidaritet.
            Det gäller att kunna ställa krav på företagen att de inte engagerar
            sig i just sådant som
          </note>
          <note>
            Marianne Andersson talar emot. Vilka metoder, statliga och fackliga,
            anser Marianne Andersson håller emot de transnationella företagens
            härjningar?
          </note>
          <note type="speaker">
            Anf. 83 MARIANNE ANDERSSON (c) replik:
          </note>
          <note>
            Fru talman! Det är en oerhört svår och komplicerad fråga som
            Hans Andersson tar upp. Vi menar just att vi måste försöka att
            steg för steg utarbeta ett ramverk. Vi vill inte släppa allting
            fritt på det här sättet, utan vi vill att det ska finnas ett ramverk
            som just tar hänsyn till både människor och miljö när det handlar
            om exploatering och annat.
          </note>
          <note>
            Jag tog också upp frågan om biologisk mångfald och att vi ska
            ta hänsyn till miljön och sociala frågor
          </note>
          <note>
            - som också innefattar fackliga frågor - när det gäller
          </note>
          <note>
            WTO-förhandlingarna. Jag vet att det här är oerhört komplicerat.
            De flesta u-länderna går emot att man tar in dessa frågor i WTO-förhandlingarna,
            eftersom de uppfattar det här som handelshinder från den rika
            världen. Det här är alltså ganska komplicerat. Men jag tycker
            självfallet ändå att vi måste göra det här.
          </note>
          <note>
            Hans Andersson tog upp exempel om dammar och bistånd även från
            Sverige. Vi vet båda två att det finns exempel på att Sverige
            har givit stöd till byggande av dammar, vilka har en mängd negativa
            inverkningar både på människorna och på miljön i området. Jag
            tycker att det är olycksfall i arbetet.
          </note>
          <note>
            Sådana projekt ska vi inte medverka till. Det är vår inställning.
          </note>
          <note type="speaker">
            Anf. 84 HANS ANDERSSON (v) replik:
          </note>
          <note>
            Fru talman! Det är så återkommande att jag inte är säker på att
            det handlar om olycksfall i arbetet. Vapenexporten är också ett
            sådant fall. I det avseendet tycker jag inte att Centerns representanter
            med kraft hävdar det solidariska internationalistiska perspektivet.
          </note>
          <note>
            Min fråga gäller just att det finns ett samband mellan hur man
            ser politiken ideologiskt här hemma -
          </note>
          <note>
            med fackliga rättigheter, miljöhänsyn och vikten av att ha konventioner
            som är solidariska - och möjligheten att trovärdigt kunna prata
            om det på ett internationellt plan. Då måste man också välja sida
            här. Jag ser två huvudgrupperingar, en solidarisk och en hårt
            marknadsinriktad. Centern har ibland svårt att ta ställning, men
            med hjälp av Marianne Anderssons solidaritet tror jag nog att
            vi ska hamna rätt till slut.
          </note>
          <note type="speaker">
            Anf. 85 MARIANNE ANDERSSON (c) replik:
          </note>
          <note>
            Fru talman! Hans Andersson bör vara medveten om att vi har drivit
            miljöfrågorna. Vi var de första som tog upp dem i denna riksdag,
            och vi har konsekvent drivit de frågorna under en mycket lång
            tid. Att vi skulle ha en politik här i Sverige och en politik
            internationellt är fullständigt absurt. Det är någonting som Hans
            Andersson påstår, men det har ingenting med verkligheten att göra.
            Så är det ju inte. Vi driver självfallet samma politik här i Sverige
            som vi driver internationellt.
          </note>
          <note type="speaker">
            Anf. 86 KARIN PILSÄTER (fp):
          </note>
          <note>
            Fru talman! För att anknyta till det tidigare replikskiftet vill
            jag säga att det är och har varit en stor fattigdom, miljöförstöring
            och brist på mänskliga rättigheter i världen. Allra mest fasansfullt
            tror jag faktiskt att det har varit i de kommunistiska diktaturerna.
            Därför tillhör jag dem som är mycket glada åt de två företeelser
            som mer än något annat har präglat de senaste tio åren.
          </note>
          <note>
            Den ena är förstås kommunismens fall. Kollektivismen är grundligt
            slagen, och den mänskliga friheten sprider sig över vårt jordklot.
            Det här är naturligtvis avgörande för demokrati och politisk mångfald
            men också för ekonomisk utveckling.
          </note>
          <note>
            Den andra viktiga företeelsen är internationaliseringen. Den
            är förstås inte ny, men det känns som om den har fått ett extra
            språng nu under 90-talet. Man brukar säga att världen krymper,
            men egentligen är det tvärtom eftersom världen, ur den enskilde
            individens perspektiv, växer. Murar rivs, gränser försvinner.
            Politiska, ekonomiska och praktiska hinder för människor blir
            mindre och mindre.
          </note>
          <note>
            Bara under min livstid har priset för att flyga halverats. Priset
            för att telefonera över Atlanten har sjunkit till en femtondel
            av vad det var när jag föddes, och priset på datorer har sjunkit
            till en etthundratjugofemtedel av vad det var då. Det sägs att
            telefontrafiken ökar med 7 % per år medan Internetanvändningen
            numera ökar med 7 % per vecka. Det är uppenbart att världen växer
            för de allra flesta människor.
          </note>
          <note>
            Sverige är naturligtvis inte oberört av allt det här.
          </note>
          <note>
            Sverige, som är en liten och öppen ekonomi, är oerhört beroende
            av handeln. Hela vårt välstånd bygger faktiskt på den internationella
            handeln och på det internationella utbytet. Trots att expansionen
            under min livstid i stort har skett inom den offentliga sektorn
            har exportindustrin fördubblat sitt värde från dryga 20 % till
            dryga 40 % av BNP. Det här är ett sätt att illustrera hur mycket
            välståndet hänger ihop med handeln och internationell konkurrenskraft.
          </note>
          <note>
            Vi har under en studieresa som jag just har gjort med finansutskottet
            i Kina fått andra exempel på hur frihet och välstånd och ekonomisk
            utveckling hänger ihop. Det finns mycket att lära sig där, både
            hur man kan göra och hur man inte kan göra. En del av det som
            de har tagit fasta på där är sådant som man gärna skulle se att
            en och annan svensk politiker kunde ta till sig av, exempelvis
            att statligt företagande inte är någon alldeles lyckad idé. Men
            det som framför allt var slående - för att travestera statsministern
            - var just att den individuella friheten var så nära förknippad
            med den ekonomiska friheten och att man, när man släpper friheten
            loss på det ekonomiska området, också sätter en boll i rullning
            som egentligen inte går att stoppa.
          </note>
          <note>
            Vidare måste jag passa på att påpeka, för dem som har tvivlat,
            att det var slående att socialismen knappast är den ideologi som
            befriar kvinnan. Sällan har jag under en period träffat så få
            kvinnor som företrädare för någon verksamhet.
          </note>
          <note>
            Det här är sådant som för mig som liberal mycket enkelt kokar
            ned till att framtiden inte ligger i att vara rädd för utvecklingen.
            Framtiden ligger i att bejaka individualism, och internationalism
            måste vara grunden för politiken. Det gäller alldeles särskilt
            i en liten, öppen ekonomi som den svenska.
          </note>
          <note>
            Det ekonomiska och politiska systemet måste därför göras mycket
            mer oberoende av nationsgränserna.
          </note>
          <note>
            Det är här vårt stora engagemang för gränsöverskridande samarbete
            kommer in. Det går inte att försöka skapa onaturliga gränser när
            gränser och murar nu försvinner av sig själva.
          </note>
          <note>
            En av de faktorer som skiljer Sverige från omvärlden är det höga
            skattetrycket. Vi har nu enligt internationellt jämförbara siffror
            ett skattetryck på ungefär 53 % av BNP. Närmast oss ligger Danmark
            på 49 %. Ett danskt skattetryck skulle betyda 70 miljarder lägre
            skatter. Ett finskt skulle betyda 115 miljarder lägre. Ett norskt
            skulle betyda 175 miljarder lägre. Detta kan låta som sifferrabblande,
            men jag tycker att det är intressant i sammanhanget. Ofta när
            vi talar om att man måste ha mer internationellt gångbara villkor
            heter det att det skulle innebära att man raserar välfärden. Men
            som alla vet är välfärden i våra nordiska grannländer absolut
            inte sämre än i
          </note>
          <note>
            Sverige.
          </note>
          <note>
            Vad det handlar om är att se till att vi får mer valuta för våra
            skattepengar och att vi får en långsiktigt bättre tillväxtbana.
            Hade Sverige haft samma utveckling som övriga OECD under de senaste
            årtiondena skulle den här diskussionen om flera hundra miljarder
            ha varit helt obehövlig.
          </note>
          <note>
            Vad vi också behöver är ett konkurrenskraftigt skattesystem som
            tar hänsyn till att skatteunderlagen blir mer och mer lättrörliga.
            Det är svårt att hålla kvar skatteunderlaget i ett högskatteland.
            I grunden är skatteunderlag ingenting annat än människor och resultaten
            av deras individuella handlingar. När skatteunderlaget blir mer
            lättrörligt måste vi, för att hålla skatteintäkterna intakta,
            höja skattetrycket på det som inte är lättrörligt, dvs. fastigheter,
            nödvändighetskonsumtion och låginkomsttagare. Var och en inser
            dock att det inte är någon särskilt god utveckling.
          </note>
          <note>
            I själva verket går tendensen i Sverige i rakt motsatt riktning.
            De enda skattesänkningar som sossarna intresserar sig för gäller
            just de fyra F:en - fastigheter, föda och fattigt folk. Nog är
            sänkt matmoms och kompensation för egenavgifter snällt tänkt,
            men det är en utformning av skattepolitiken som om omvärlden inte
            existerade. Samtidigt som skattebaserna smalnar, antingen genom
            att människor och företag röstar med fötterna eller genom att
            regeringen försöker mota detta med selektiva skattesänkningar,
            kvarstår trycket på höga skattesatser. Måttet på välfärden är
            inte kvaliteten i verksamheten, utan måttet på välfärden är en
            hög skattesats.
          </note>
          <note>
            Jag måste säga att någonting är fundamentalt fel i den ekonomiska
            politiken när miljardärer slipper förmögenhetsskatt medan lågavlönade
            kvinnor ska betala sådan därför att deras make kanske har en fastighet
            i sin näringsverksamhet, när man sänker ölskatt och förmånsbilsskatt
            efter effektiva kampanjer från branschorganisationer men inte
            kan se till att vanliga människor kan leva på sin lön eller har
            en lön att leva på. Jag tycker att den planlöshet, eftergivenhet
            och undfallenhet för starka särintressen som präglat svensk skattepolitik
            under 90-talet är otroligt tråkig. Den bådar inte gott för framtiden.
          </note>
          <note>
            Förre finansministern Erik Åsbrink presenterade en bred genomgång
            av problemställningar som skulle vara underlag för en skattereform,
            där han just pekade på företagens villkor för att växa och expandera,
            internationaliseringen, de nya spelreglerna och värnandet av de
            breda skattebaserna. Sedan lämnade han regeringen, och med honom
            ambitionerna att lösa de här problemen.
          </note>
          <note>
            För de stora företagen och för många individer tror jag att detta
            inte spelar så stor roll. Man kommer att lägga sin verksamhet
            där man tycker att det passar bäst för en själv, och konstruerade
            gränser hoppar man lätt över. Men vi är många som tycker att denna
            typ av villkor inte bara ska gälla de starka utan att alla människor
            ska kunna få en väl fungerande vardag och en växande värld. Då
            kan man inte försöka gå baklänges in i framtiden, utan då krävs
            det att man försöker utnyttja de tendenser som finns till att
            skapa goda system för att se till att människorna kan bestämma
            mer själva.
          </note>
          <note type="speaker">
            Anf. 87 LARS OHLY (v) replik:
          </note>
          <note>
            Fru talman! Karin Pilsäters anförande tog upp en annan aspekt
            av internationaliseringen, nämligen
          </note>
          <note>
            Sveriges tvång att anpassa sig till regler och system som leder
            till minskade möjligheter att t.ex. ta ut skatt för att behålla
            välfärden i Sverige. Jag skulle vilja fråga: I vilket perspektiv
            sätter Karin Pilsäter in en sådan internationalisering och ett
            sådant tvång när det gäller den solidariska möjligheten att öka
            välfärden och tillväxten i den fattigaste delen av världen? Den
            fattigaste delen av världen behöver ju både nya regler och villkor
            och också bistånd från den rika delen av världen.
          </note>
          <note type="speaker">
            Anf. 88 KARIN PILSÄTER (fp) replik:
          </note>
          <note>
            Fru talman! Jag ska ta ett exempel. Under de senaste 20 åren
            har levnadsstandarden mätt som BNP
          </note>
          <note>
            per person ökat med drygt 50 % i de utvecklade länderna, men
            under samma tid har den ökat med nästan
          </note>
          <note>
            75 % i utvecklingsländerna. Det tror jag beror just på att man
            har släppt de planenligt reglerade ekonomierna och att diktaturer
            runtom har fallit. Det betyder inte att alla människor har fått
            det bättre i alla länder, men många länder har förvandlats från
            u-länder till industrialiserade och mer utvecklade länder.
          </note>
          <note>
            Jag tror att den största solidaritetshandling vi kan göra här
            från Sverige är att bekämpa förtryck och diktatur varhelst de
            förekommer, att se till att länderna har en fri handel, att reformera
            jordbrukspolitiken och att se till att människor i andra länder
            kan få sälja sina produkter och tjäna pengar på dem.
          </note>
          <note type="speaker">
            Anf. 89 LARS OHLY (v) replik:
          </note>
          <note>
            Fru talman! Det var en intressant uppgift som Karin Pilsäter
            kom med. Men om man räknar procentuell utveckling från en låg
            nivå och procentuell utveckling från en hög nivå kan en sådan
            siffra - att tillväxten i utvecklingsländerna har ökat med 75
            %
          </note>
          <note>
            och i de rika länderna med 50 % - innebära att klyftorna faktiskt
            har ökat. Karin Pilsäter var helt tomhänt i frågan om hur man
            skulle minska klyftorna, för detta är ju faktiskt en utveckling
            som ökar klyftorna.
          </note>
          <note>
            Dessutom har jag noterat att Kina tydligen nu på vissa områden
            ska ses som ett föredöme - efter liberalernas drömland USA, antagligen.
          </note>
          <note type="speaker">
            Anf. 90 KARIN PILSÄTER (fp) replik:
          </note>
          <note>
            Fru talman! Det som är allra viktigast är naturligtvis att människor
            i absoluta tal får det bättre, att deras situation blir bättre.
            Människor i fattiga länder blir ju inte ett enda dugg lyckligare
            av att vi i Sverige har haft en dålig tillväxt och därmed har
            haft sämre möjligheter att vara med och driva ett aktivt biståndsarbete.
            Det har inte förbättrat situationen ett enda dugg.
          </note>
          <note>
            Det intressanta är alltså inte bara relationerna utan också de
            absoluta förutsättningarna. Om Lars Ohly intresserade sig lite
            mer för dem skulle vi kunna ha en mycket mer intressant dialog.
          </note>
          <note>
            Sedan blir jag ganska fascinerad av att höra en av de få som
            fortfarande kallar sig kommunister påstå att jag skulle ha sagt
            att Kina är ett föredöme. Däremot sade jag att man kunde lära
            sig mycket intressant där, bl.a. att många där har dragit slutsatsen
            att statligt företagande är en mycket dålig idé. Det vore bra
            om
          </note>
          <note>
            Lars Ohly och hans parti här i den svenska riksdagen tog till
            sig lite grann av de slutsatserna.
          </note>
          <note type="speaker">
            Anf. 91 HANS ANDERSSON (v) replik:
          </note>
          <note>
            Fru talman! Jag är överens om att Sverige är mycket internationellt
            beroende som liten ekonomi.
          </note>
          <note>
            Jag är också överens om att vi behöver mycket av frihandel -
            en rättvis frihandel, en av konsumenterna styrd handel. Jag tycker
            att det är viktigt.
          </note>
          <note>
            Men vad jag saknade när Karin Pilsäter talade var något förslag
            som har beröring med de svåra frågor som vi egentligen talar om.
            Hur ska man reglera finansmarknaderna - eller är det okej att
            de funkar som de gör? Hur ska man åstadkomma en rimligt rättvis
            handel eller rimligt inflytande när det gäller direktinvesteringar
            i tredje världen, för att ta ett exempel?
          </note>
          <note>
            Hur ska man åstadkomma miljökonventioner kring klimatfrågan som
            över huvud taget är verksamma?
          </note>
          <note>
            Hur ska man hindra skattedumpning? Hur ska man hindra lönedumpning.
            Hur ska man hindra arbetsrättslig dumpning? Hur ska man ge löntagarna
            mer av rimligt inflytande i transnationella företag?
          </note>
          <note>
            Alla är det frågor som egentligen diskuteras över hela världen
            i dag av alla parter. Undviker Karin Pilsäter det när hon säger
            sig tala om globalisering och internationalisering? Det tycker
            jag är förunderligt.
          </note>
          <note type="speaker">
            Anf. 92 KARIN PILSÄTER (fp) replik:
          </note>
          <note>
            Fru talman! Jag tror ändå att det är så att om vi ska tala här
            en stund var och en är det bra om man får välja något litet ämne.
            Det är klart att jag likt Hans
          </note>
          <note>
            Andersson skulle ha kunnat rabbla ord om olika företeelser, men
            det hade knappast blivit något innehåll som var bättre för det.
          </note>
          <note>
            Jag tror att det som är absolut mest avgörande är att vi på alla
            sätt kan bidra till en öppenhet och en genomskinlighet och att
            man får bättre möjligheter att öka det individuella välståndet,
            den ekonomiska tillväxten. Demokrati är en alldeles avgörande
            förutsättning för att ekonomisk tillväxt också ska fördelas på
            ett rimligt sätt. En absolut välståndsökning är den bästa garanten
            för att komma bort från den typen av negativa förutsättningar.
          </note>
          <note>
            Att reglera finansmarknaderna tror jag inte är någon riktigt
            bra idé. Jag tror inte att det är det som är lösningen. Jag tror
            snarare att en skärpt konkurrens skulle göra att kapitalrörelserna
            fungerade bättre, inte att man försöker hindra och reglera det
            hela. Men en sak som jag tycker att ni borde hänga på som är emot
            att kapitalisterna bestämmer är att se till att få över den europeiska
            valutamarknaden i en gemensam valuta.
          </note>
          <note type="speaker">
            Anf. 93 HANS ANDERSSON (v) replik:
          </note>
          <note>
            Fru talman! Demokratiutredningen har just kommit med en utredningsrapport
            om globalisering och demokrati. Det finns mycket problematiserande.
            Den är inte alls nattsvart, utan det finns stora möjligheter.
          </note>
          <note>
            Vad jag saknade var något förslag. En ökad konkurrens var ett
            förslag - okej. Det kan man diskutera, men det är inte ett politiskt
            förslag utan en ytterligare marknadsförutsättning. Var är de politiska
            ambitionerna?
          </note>
          <note>
            Jag läser mera av intresse hos Percy Parnevik som representerar
            kapitalisterna, mera av intresse hos
          </note>
          <note>
            George Soros som har förståelse för systemfelen och mer av intresse
            från Världsbankens chef än vad jag lyssnar när det gäller Karin
            Pilsäter. Efter att själv ha jobbat i en svensk stor transnationell
            exportindustri i
          </note>
          <note>
            25 år och vistats fem år i Centralamerika och sett hur det ser
            ut när marknaden släpps fri, måste jag säga att
          </note>
          <note>
            Karin Pilsäters synpunkter är, om jag är snäll, ytterst amatörmässiga.
          </note>
          <note type="speaker">
            Anf. 94 KARIN PILSÄTER (fp) replik:
          </note>
          <note>
            Fru talman! För att komma från en representant för en ideologi
            som ställt till med väldigt mycket av problemen runtom i världen
            är det Hans Andersson har att säga ganska anmärkningsvärt. Men
            jag är fullständigt övertygad om att det absolut viktigaste vi
            i Sverige kan göra är att sprida demokrati och se till att få
            bort de diktaturer och den politiska inskränkning som finns runtom
            i världen. Det är den viktigaste förutsättningen för att det ska
            kunna bli fria fackföreningar, inte att vi låter bli att handla
            för dem som inte har fria fackföreningar utan att de ska kunna
            växa fram, att människorna ska kunna tjäna pengar och sälja sina
            produkter utan att vi i den rika världen sätter upp handelshinder
            för att skydda vår egen industri. Det är förutsättningen för att
            vi ska kunna komma bort från utnyttjande av t.ex. barnarbete.
          </note>
          <note>
            Visst ska vi ha de internationella reglerna inom
          </note>
          <note>
            WTO-avtal och annat där man sätter upp gränser och regler som
            alla måste uppfylla, men det kan aldrig vara målet. Målet måste
            vara att man får en sådan utveckling till stånd att människor
            kan klara sig runtom i världen utan att vi från den rika världen
            ska behöva tala om hur de ska vara, tala om att om de inte uppfyller
            reglerna får de inte vara med. Så blir de kvar i sin fattigdom
            och i sitt förtryck. Vad vi ska göra är att se till att man kan
            ta sig ur det.
          </note>
          <note>
            Anf. 95 MARIANNE SAMUELS-
          </note>
          <note>
            SON (mp):
          </note>
          <note>
            Fru talman! När jag bläddrade i Aftonbladet i dag var det två
            rubriker som stack mig i ögonen. Den ena rubriken löd så här:
            "Tjänade 60 miljoner på nio månader". Den andra var: "- - - men
            allt fler blev fattiga på 90-talet".
          </note>
          <note>
            Jag tycker att den bilden faktiskt visar på det som har hänt
            och som är lite av problembilden i dag, nämligen att ekonomierna
            stärks och förbättras på många håll, samtidigt som klyftorna och
            fattigdomen ökar.
          </note>
          <note>
            När jag först funderade över den allmänpolitiska debatten hade
            jag tänkt att jag skulle tala om de hemlösa i Sverige. Anledningen
            till det är att jag tycker att det är oerhört allvarligt att antalet
            hemlösa ökar, trots att vi har fått en bättre ekonomi i vårt land
            och väldigt många människor har det bättre i dag än för bara några
            år sedan.
          </note>
          <note>
            När jag sedan tänkte vidare tänkte jag att det här lilla perspektivet
            - hur det ser ut här hemma - faktiskt också är en bild av det
            stora perspektivet - hur det ser ut globalt och vad som händer
            globalt om vi inte har en mycket bra fördelningspolitik. Tyvärr
            ser det inte så ut i dag när det gäller global fördelning.
          </note>
          <note>
            Klyftorna ökar, ekonomierna växer, börsen går bra och vi kan
            följa A-ekonomin flera gånger om dagen för att vara uppdaterade
            på vad som händer på börsen, samtidigt som vi ganska sällan får
            höra hur det ser ut för de fattiga och barnen i världen. Därför
            tror jag att den här debatten är väldigt viktig, att vi funderar
            över vilken värld vi vill ha, hur vi vill att framtiden ska se
            ut för våra barn och kommande generationer.
          </note>
          <note>
            Det finns en bra devis som man ofta brukar se i dessa sammanhang
            och som lyder så här: Vi ärver inte jorden av våra fäder, vi lånar
            den av våra barn.
          </note>
          <note>
            Vi har jorden till låns av våra barn. De ska också kunna leva
            på den. Men hur hanterar vi den under den korta period som vi
            har möjlighet att leva på den? Vi suger ut naturtillgångarna;
            vi använder ämnen som skadar miljön för kortsiktig vinnings skull,
            osv. Vi kan se för oss ett väldigt allvarligt problem. Vi bryr
            oss inte om att vi har jorden till låns av våra barn. Vi funderar
            inte ens över hur kommande generationer ska få resurser att kunna
            odla sin mat, andas frisk luft eller dricka rent vatten.
          </note>
          <note>
            Nyligen kom Lester Browns rapport - World
          </note>
          <note>
            Watch Institutes rapport. Där var rubriken: Jordens hälsa blir
            allt sämre. Han visar på en mängd punkter hur jordens miljö och
            våra livsförutsättningar skadas och håller på att förstöras. Det
            är stigande temperaturer. Det är hot mot vattentillgången. Det
            är döende korallrev. Det är utrotade djurarter och katastrofala
            oväder. Väldigt många forskare har under den senaste tiden visat
            på att man tror att det här, inte minst klimatförändringarna och
            förändringarna när det gäller nederbörd och stormar, beror på
            miljöförstöring.
          </note>
          <note>
            Visst finns det de som säger att man inte kan bevisa det, att
            vi inte har något belägg för det, att det också tidigare, långt
            tillbaka i tiden, har varit stormar och orkaner som skadat vår
            jord. Men är inte detta tillräckligt allvarligt för att vi ändå
            ska börja vidta de åtgärder som vi vet kan vidtas för att förbättra
            miljön? Måste vi med öppna ögon gå in i katastrofen?
          </note>
          <note>
            Måste vi leva som om vi hade fått ärva jorden med uppgift att
            förbruka den medan vi är kvar på denna jord? Är det inte vår skyldighet
            som politiker i en medveten kunskapsvärld att ta det fulla ansvaret
            och faktiskt se till att vi vidtar de åtgärder som kan vidtas
            för att förändra så att vi lämnar över en jord med möjligheter
            för kommande generationer att leva på?
          </note>
          <note>
            Jag tycker att det är en katastrof när man gång på gång har globala
            miljömöten inom FN:s regi där alla politiker sitter och i första
            hand värnar sitt lands ekonomi och sina väljargruppers intressen
            för kortsiktig ekonomi. De vågar inte ta det fulla ansvaret och
            säga:
          </note>
          <note>
            Vi är tillräckligt medvetna och kunniga i vår generation för
            att inse att det nu måste vidtas åtgärder så att vi inte förstör
            och fördärvar vår jord.
          </note>
          <note>
            Detta är den största och absolut nödvändiga utmaningen inför
            globaliseringsaspekterna och inför 2000-
          </note>
          <note>
            talet. Vågar vi inte ta tag i detta, vågar vi inte bry oss, ser
            vi inte allvaret i det, då är det vi som står ansvariga inför
            våra barn för att vi inte gjorde något.
          </note>
          <note>
            Vi svenska politiker, som har haft möjlighet att leva i en demokrati
            där vi har haft tillgång till kunskap och utveckling, måste gå
            i bräschen för att se till att förändra så att politiker globalt
            sett tar ett ansvar för fördelningspolitiken för att det ska bli
            en rättvis värld där människor och även kommande generationer
            har möjlighet att leva.
          </note>
          <note type="speaker">
            Anf. 96 GÖRAN LENNMARKER (m) replik:
          </note>
          <note>
            Fru talman! Jag måste säga att jag blir något förbryllad över
            Marianne Samuelssons anförande. Här försöker vi att komma överens
            internationellt om vissa saker, t.ex. att minska utsläppen. Men
            Marianne
          </note>
          <note>
            Samuelsson, hennes parti och en majoritet i riksdagen har ju
            fattat ett beslut som avsiktligt och bestämt ökar utsläppen.
          </note>
          <note>
            Sverige går i bräschen för att man ska bryta mot
          </note>
          <note>
            Kyotoprotokollet. Ytterligare 800 miljoner ton koldioxid släpps
            ut till följd av avvecklingen av Barsebäck. Hur många tusentals
            ton tungmetaller som släpps ut vet ingen. Det görs inga miljökonsekvensbeskrivningar.
            Några sådana vill man inte göra.
          </note>
          <note>
            Men nu går Marianne Samuelsson, hennes parti och en majoritet
            i riksdagen i bräschen för att man ska bryta mot de överenskommelser
            som Marianne
          </note>
          <note>
            Samuelsson säger att det är så viktigt att vi ska hålla.
          </note>
          <note>
            Varför gör hon det?
          </note>
          <note type="speaker">
            Anf. 97 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! I vårt parti går vi bl.a. i bräschen för att se till
            att avveckla kärnkraften. Vi anser att den inte hör hemma i ett
            ekologiskt hållbart samhälle. Jag tror att också Göran Lennmarker
            är medveten om att om vi inte börjar avveckla kärnkraften nu,
            då står vi inför både en ekologisk och en ekonomisk katastrof.
          </note>
          <note>
            Riskerna att en olycka ska hända med kärnkraften ökar med antalet
            år som kärnkraftverken används.
          </note>
          <note>
            Dessutom har vi fortfarande inte klarat av avfallsproblematiken.
            Återigen gör vi precis det som jag nämnde i mitt anförande, nämligen
            lämnar över problemen till kommande generationer.
          </note>
          <note>
            Göran Lennmarker och hans parti tycker inte att det är något
            som helst problem med att lämna över en mängd oerhört farligt
            avfall till kommande generationer utan att han har talat om hur
            han ska lösa problematiken med avfallet. Det skulle vara intressant
            att få veta om Göran Lennmarker har någon lösning på detta problem.
          </note>
          <note>
            I övrigt anser Miljöpartiet att vi ska använda andra alternativa
            energiformer plus att vi kan energieffektivisera. Då behöver vi
            egentligen inte de kärnkraftverk som i dag är i drift.
          </note>
          <note type="speaker">
            Anf. 98 GÖRAN LENNMARKER (m) replik:
          </note>
          <note>
            Fru talman! Men nu har faktiskt Sverige tillsammans med andra
            länder ingått en överenskommelse som Sverige är det första landet
            att med kraft bryta.
          </note>
          <note>
            Är det ändå inte så, Marianne Samuelsson, att vi ska hålla våra
            överenskommelser? Det ska inte vara så att
          </note>
          <note>
            Miljöpartiet efter en överenskommelse på det internationella
            kan tycka annorlunda och säga: Vi struntar i den prioriteringen
            och gör en annan prioritering. Så har en majoritet i denna riksdag
            gjort.
          </note>
          <note>
            Därmed faller ju hela idén. Varför ska vi träffa internationella
            överenskommelser om i-länder som
          </note>
          <note>
            Sverige avsiktligt, medvetet och cyniskt med en riksdagsmajoritet
            - inte med marknadskrafter - i spetsen direkt och konsekvent bryter
            mot dessa överenskommelser? Man för en politik som man väl vet
            bryter mot denna överenskommelse. Man struntar i det som man kom
            överens om med andra länder.
          </note>
          <note type="speaker">
            Anf. 99 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Jag anser inte att vi ska bryta internationella överenskommelser,
            utan jag anser att vi ska klara att hålla den internationella
            överenskommelse som vi har träffat, trots att vi stänger kärnkraftverken.
          </note>
          <note>
            Vi måste samtidigt satsa på energieffektivisering, ny teknik
            och moderna nya energislag som är ekologiskt och långsiktigt hållbara.
            Tyvärr är vi inte där ännu, men min målsättning är att det är
            detta som vi ska jobba för.
          </note>
          <note>
            Jag skulle önska att Göran Lennmarker och hans parti i stället
            för att vara kärnkraftskramare och på alla sätt försöka att behålla
            kärnkraften också vågade tänka långsiktigt när det gäller ny teknik
            på energisidan.
          </note>
          <note type="speaker">
            Anf. 100 MARTIN NILSSON (s):
          </note>
          <note>
            Fru talman! Låt mig först säga att den här debatten ska handla
            om internationaliseringen. Jag har inte för avsikt att fördjupa
            mig i energipolitik, men jag tycker att Göran Lennmarker borde
            läsa Energikommissionens betänkande där hans moderata partikolleger
            konstaterade att avvecklingen av Barsebäck 1
          </note>
          <note>
            mycket väl ryms inom den energibalans som finns i
          </note>
          <note>
            Sverige utan ökade koloxidutsläpp. Det är ett läsvärt betänkande
            och jag önskar lycka till med den läsningen.
          </note>
          <note>
            Temat för debatten är, som sagt var, internationaliseringen.
            Precis som många andra här har gjort vill jag understryka den
            positiva laddning som jag tycker finns i det ordet. Det är ett
            ord som står för tolerans, för öppenhet och för att vi ska lära
            oss av varandra så att människor förs närmare. På många sätt är
            globalisering och internationalisering ett mycket positivt begrepp.
          </note>
          <note>
            Det låter kanske som en klyscha, men jag tror att många av oss
            som är uppvuxna under tågluffargenerationens tid faktiskt också
            i verkligheten har fått lära oss mycket. Vi har sett mycket av
            världen runtomkring oss.
          </note>
          <note>
            Samtidigt tål det att påpekas att denna bild av globalisering
            och internationalisering inte är öppen för alla. Att komma ut
            i stora världen handlar för många om att åka från Bergslagen till
            Göteborg, att få se
          </note>
          <note>
            Stockholm någon enstaka gång i sitt liv. Det är verkligheten.
            Det är två helt olika miljöer.
          </note>
          <note>
            Mitt i detta finns det också en hotbild när det gäller hot som
            kommer från världen omkring oss: hot om arbetslöshet, hot i form
            av miljöproblem, hot om förgiftat kött. Det finns ett antal sådan
            frågeställningar. Jag tror att det var dessa frågeställningar
            som den svenska socialdemokratin och vänstern tog upp inför
          </note>
          <note>
            EU-medlemskapet. Det var detta som var det dominerande bland
            dem som talade för ett medlemskap.
          </note>
          <note>
            Det gällde behovet av lösningar på de gränsöverskridande miljöproblemen
            där nationalstaten har blivit för liten. Det gällde kampen mot
            arbetslösheten där det behövdes en mer offensiv ekonomisk politik
            än vad de små länderna kunde föra. Det gällde övertygelsen om
            att välfärdsstaten fordrade gemensamma tak för att inte successivt
            urgröpas av en hårdnande skattekonkurrens mellan olika länder.
          </note>
          <note>
            Fem år efter medlemskapet finns det nu anledning att diskutera:
            Håller argumenten? Är det en riktig beskrivning? Behövs det mer
            av gemensamma beslut för att förverkliga de målsättningar som
            finns i politiken? Har EU blivit den progressiva kraft som vi
            ville se?
          </note>
          <note>
            Delar av Vänstern målade upp detta som en omöjlighet. Jag vet
            inte hur många debatter som jag har haft med vänsterpartister
            om hur herrar Kohl och
          </note>
          <note>
            Mayor och franska högerregeringar satte stopp för allting. I
            dag har vi sett en förändrad verklighet. Det är vänsterregeringar
            i många länder, i flertalet av
          </note>
          <note>
            EU:s medlemsstater.
          </note>
          <note>
            Likväl krävs det en ärlig utvärdering. Allting har inte varit
            bra. Allting har inte heller varit så dåligt som motståndarna
            påstod att det skulle bli. Vi som jobbar i riksdagen och som sitter
            i olika sakutskott ser såväl positiva som negativa effekter. Jag
            skulle ändå vilja hävda att flertalet av de beslut som har berört
            det utskott som jag jobbar i - arbetsmarknadsutskottet -
          </note>
          <note>
            har varit positiva. Det har fattats fler beslut för att värna
            löntagarnas trygghet och fler beslut - förvisso stapplande steg,
            men ändå - mot en mer samordnad gemensam sysselsättningspolitik.
          </note>
          <note>
            Samtidigt är det på sin plats att fundera över varför EU inte
            har blivit en progressiv kraft som tar de stora tag som verkligen
            skulle behövas i politiken för att säkra välfärd och för att skydda
            miljön och skärpa miljökraven.
          </note>
          <note>
            Jag tycker att det problem som var tydligt vid det senaste toppmötet,
            att åstadkomma t.o.m. små, modesta åtgärder mot en illojal skattekonkurrens,
            visar på de stora och ganska grundläggande problem som fortfarande
            finns.
          </note>
          <note>
            När en regering som i många andra avseenden driver frågor av
            stor betydelse för välfärden, nämligen den engelska labourregeringen,
            väljer att låta snäva nationella intressen gå före värnet om välfärdsstaternas
            finansiering, visar det på ett grundläggande problem. Det visar
            att nationella intressen och nationalromantik fortfarande väger
            alltför tungt inom det internationella samarbetet, tyngre än det
            som skulle gagna helheten, välfärden och miljön på sikt. Samtidigt
            passar många regeringar när det gäller att dra de slutsatser som
            man måste dra av detta, nämligen det odemokratiska i att låta
            ett land sätta stopp för och hindra vad den tydliga majoriteten
            inom en gemensam demokratisk union faktiskt vill genomföra.
          </note>
          <note>
            Det behövs mer, inte mindre, av överstatlighet inom EU-politiken.
            Det behövs mer, inte mindre, av majoritetsbeslut. Vi är ju inte
            där. Det är bara att konstatera att opinionen i detta land fortfarande
            är väldigt skeptisk till EU-medlemskapet. Det finns inga enkla
            svar, inga schablonförklaringar att använda. Det kan vara alltifrån
            att det är nytt, att det har varit många affärer, att vi har en
            avsaknad av gemensam debatt till att vi kan ha en bristande handlingskraft,
            att institutionerna är för svaga, att beslutsfattandet är för
            dåligt.
          </note>
          <note>
            Jag tror att när det gäller debatten måste alla vi som ville
            något mer med EU-medlemskapet än bara en fri marknad ta på oss
            en del av skulden. Jag är en av dem. Alltför länge var vi alltför
            tysta. Vi vek oss undan de jobbiga reportagen om än den ena än
            den andra skandalen inom EU-byråkratin. Vi sade inte de jobbiga
            men ganska nödvändiga sanningarna. Välfärden kommer inte av sig
            själv. Den är utsatt för en press från marknadskrafter. Den debatten
            har vi varit inne på här innan.
          </note>
          <note>
            Det är klart att länder konkurrerar om arbetstillfällen, om produktion,
            om kapital, och man gör det på olika sätt. Man gör det inte på
            det enkelriktade sätt som delar av Moderaterna hävdar, med bara
            skatter.
          </note>
          <note>
            Man gör det med välfärd och med infrastruktur inom en rad olika
            områden.
          </note>
          <note>
            Men det är klart att också skatterna är viktiga, såväl för välfärdens
            finansiering som för var man väljer att förlägga produktion. Det
            är så att kapitalet söker sig till marknader med lägre beskattning
            och produktion till länder med låg beskattning och också omfattande
            företagsstöd.
          </note>
          <note>
            Somliga högerkrafter bejakar utvecklingen och tycker att det
            är trevligt att se den politik som man inte får någon folkmajoritet
            för här hemma i demokratiska val ändock tvingas fram. Andra kapitulerar,
            offrar välfärden och säger: Låt oss nöja oss med detta.
          </note>
          <note>
            Det är viktigt att säga att den europeiska vänstern
          </note>
          <note>
            - socialdemokratier, vänsterpartier och miljöpartier runtom i
            Europa - för en viktig debatt om hur man kan komma till rätta
            med detta. Tyvärr är det många, exklusive Vänstern och Miljöpartiet
            i Sverige, som har valt att ställa sig på en mer nationalistisk
            linje.
          </note>
          <note>
            Det finns ett antal områden som direkt behöver åtgärdas. Det
            behövs mer av överstatliga beslut inom majoritetsbeslut på skatteområdet.
            Då skulle man äntligen kunna få en fungerande miniminivå på skatter
            på utsläpp av koldioxid, som skulle möjliggöra det som Lennmarker
            är ute efter, nämligen EU:s åtagande enligt klimatkonventionen.
            Då skulle man kunna finna en beskattning av kapital som möjliggör
            en ökad rättvisa mellan inkomster från kapital och arbete. Då
            skulle man kunna minska illojal skattekonkurrens.
          </note>
          <note>
            Nästa debatt handlar om gemensamma aktiviteter mot arbetslöshet.
            Hur kan man kombinera flexibilitet och trygghet? Hur kan man få
            en ekonomisk och offensiv politik? Hur kan man få en bra infrastruktur
            i hela Europa?
          </note>
          <note>
            Vi ska inte vara rädda för att tala om att det behövs mer av
            överstatlighet, att det behövs mer av federala beslut. Det är
            så vi kan visa handlingskraft, och det är så vi kan få åtgärder
            som faktiskt spelar roll för folk i deras vanliga vardag.
          </note>
          <note type="speaker">
            Anf. 101 GÖRAN LENNMARKER (m) replik:
          </note>
          <note>
            Fru talman! För det första har en majoritets i denna riksdag
            cyniska beslut att bryta mot en internationell miljökonvention
            två aspekter, först att man är med och träffar en sådan överenskommelse
            och sedan att man går hem och bryter mot den därför att man gör
            andra värderingar. Det kan man i och för sig göra, men om man
            träffar internationella överenskommelser ska man hålla dem. Det
            måste vara grundregeln, och den bryter en majoritet i Sveriges
            riksdag avsiktligt mot.
          </note>
          <note>
            För det andra skulle man rimligtvis ha en miljökonsekvensbeskrivning,
            om man nu skulle vidta en åtgärd som har stor effekt på miljön.
            Det vill man absolut inte göra. Det bryter också mot en annan
            överenskommelse inom EU, nämligen att vi ska göra miljökonsekvensbeskrivningar.
            En majoritet i riksdagen vill absolut inte ha en miljökonsekvensbeskrivning
            av Barsebäcksstängningen. Man är naturligtvis rädd för vad som
            skulle komma ut av en sådan. Därför håller man sig själv och allmänheten
            i okunnighet, så att man sedan kan sprida allehanda konstiga yttranden
            om denna.
          </note>
          <note>
            Här ser vi just exempel på hur man kommer överens om spelregler
            som sedan bryts när det passar. Det är en cynism som Sverige i
            det här avseendet går i spetsen för.
          </note>
          <note type="speaker">
            Anf. 102 MARTIN NILSSON (s) replik:
          </note>
          <note>
            Fru talman! Jag vet inte vem Göran Lennmarker menar när han säger
            att någon bryter mot konventionen. Finns det något beslut på det?
            Var finns det i så fall? Visa det gärna.
          </note>
          <note>
            Göran Lennmarker glömde ju det där att de moderata ledamöterna
            i Energikommissionen skrev under i det betänkande där det står
            att man kan avveckla
          </note>
          <note>
            Barsebäck 1 utan några konsekvenser för energibalansen och koldioxidutsläppen.
            Han glömmer dessutom att det har vidtagits ett antal andra åtgärder
            för att ytterligare förstärka tillförseln av miljövänliga, ekologiskt
            uthålliga energislag. Sedan säger han: Det finns ju ingen miljökonsekvensbeskrivning.
          </note>
          <note>
            Jag tycker själv att detta är en svår fråga när det gäller att
            göra miljökonsekvensbeskrivning, därför att vi vet ju inte utfallet.
            Göran Lennmarkers egna utspel här är ju uppenbara. När han gör
            långtgående gissningar vill han göra dem till något slags sanning.
          </note>
          <note>
            Han vill göra en miljökonsekvensbeskrivning som säger att nu
            kommer koldioxidutsläppen att öka, men det vet han ju inte.
          </note>
          <note>
            Låt oss se hur utvecklingen blir. Jag är övertygad om att Göran
            Lennmarker har fel, och det är också de moderata ledamöterna i
            Energikommissionen à la
          </note>
          <note>
            1995 överens om. Vi får se vem som har rätt.
          </note>
          <note type="speaker">
            Anf. 103 GÖRAN LENNMARKER (m) replik:
          </note>
          <note>
            Fru talman! Sverige har ju tillskansat sig rätten att ha en högre
            nivå på koldioxidutsläpp och inte lägre, trots att en del i Kyotoöverenskommelsen
            är att vi successivt ska minska dessa. Det är ett klart brott
            mot detta åtagande som vi har gjort internationellt.
          </note>
          <note>
            En annan sak är att man, innan man vidtar en åtgärd, enligt EU:s
            regler ska genomföra en miljökonsekvensbeskrivning i det faktiska
            fallet och gå igenom det ganska noggrant. Vi begär av enskilda
            aktörer att de innan de vidtar en åtgärd ska gå igenom och se
            vad den får för effekter. Detta har inte skett. Det är någonting
            som en majoritet inte vill genomföra trots åtagandet. Det är det
            tragiska i den här frågan.
          </note>
          <note>
            Jag vill dessutom ta upp en annan mycket intressant punkt i Martin
            Nilssons anförande som gäller besluten på skatteområdet. Jag vill
            dock erinra om att det parti som han själv företräder ju var mycket
            noga med att vi inte skulle ha majoritetsbeslut vad det gäller
            skattefrågor inom EU. Hans parti och det parti som jag företräder
            var dessutom ense om att det heller icke skulle ske på miljöområdet.
            När verkligheten ska redovisas talar han inte för sitt parti utan
            snarare mot sitt parti, för en central del i den noggranna genomgång
            som vi hade inför Amsterdamförhandlingarna var hur vi skulle förfara
            i denna fråga. Det rådde bred enighet om att vi inte skulle ha
            majoritetsbeslut i skattefrågor, men det rådde inte en bred enighet
            när det gällde miljöfrågor. Men då hade våra två partier samma
            ståndpunkt.
          </note>
          <note type="speaker">
            Anf. 104 MARTIN NILSSON (s) replik:
          </note>
          <note>
            Fru talman! Först när det gäller klimatkonventionen är det mycket
            riktigt att vi inom EU har tillskansat oss möjligheten att ha
            en högre utsläppsnivå. Vi har också klart och tydligt deklarerat
            att vi inte avser att använda den. Det är ett sätt att få också
            andra länder att klara de gemensamma målen inom EU för att minska
            utsläppen. Det är helt uppenbart att det är så.
          </note>
          <note>
            Jag noterar att Göran Lennmarker inte har läst
          </note>
          <note>
            Energikommissionens rapport à la 1995. Gör gärna det. Det är
            en bra läsning. Där skrev Mikael Odenberg och Per-Richard Molén
            under på att energibalansen inte direkt påverkas av det faktum
            att Barsebäck 1 stängs. Detta skulle fler moderater behöva läsa.
            Där var det vetenskap och genomgång av hur energisystemet i Sverige
            ser ut. Det är bra. Det skulle kunna tjäna som nyttig studiecirkellitteratur
            inom moderaterna, så att man slapp dessa vanföreställningar om
            vad kärnkraftsavvecklingen vid Barsebäck 1
          </note>
          <note>
            innebär. Det skulle inte skada debatten.
          </note>
          <note type="speaker">
            Anf. 105 KARIN PILSÄTER (fp) replik:
          </note>
          <note>
            Fru talman! Det var befriande att höra en representant för regeringssidan,
            eller Socialdemokraterna, prata positivt inte bara om Europasamarbetet
            utan faktiskt också om överstatlighet. I Sverige har ju koden
            inom stora kretsar blivit att överstatlighet är något fult och
            farligt. Federalism är något jämförbart med sjukdomar man kan
            få med sig hem från semestern. Mellanstatlighet är däremot något
            gott och bra. I
          </note>
          <note>
            själva verket är det ju precis tvärtom. Överstatlighet innebär
            ju mellanmänskligt samarbete medan mellanstatlighet innebär samarbete
            över människornas huvuden utfört av de politiskt valda i respektive
            land.
          </note>
          <note>
            Det har också visat sig vara en av orsakerna till att man inte
            kommer till skott med en massa saker. Martin Nilsson och jag är
            därför överens om att vi behöver ett gott ramverk. Vad jag skulle
            vilja veta är varför Martin Nilsson vill använda detta ramverk
            av mellanmänskligt samarbete till att på Europanivå lösa en massa
            saker som man bättre löser på hemmaplan men faktiskt inte i någon
            nämnvärd utsträckning tar upp de frågor som vi bara kan lösa på
            Europanivå.
          </note>
          <note>
            Det handlar framför allt om att utvidga Europasamarbetet till
            de forna kommunistdiktaturer som i dag står utanför. Där skulle
            jag vilja höra vad Martin Nilsson har att säga.
          </note>
          <note type="speaker">
            Anf. 106 MARTIN NILSSON (s) replik:
          </note>
          <note>
            Fru talman! Det råder nog ingen motsättning därvidlag. Talartiden
            är bara åtta minuter, så det råder vissa begränsningar. Jag tycker
            självklart att EU-
          </note>
          <note>
            samarbetet ska utvidgas och att det är bra att fler länder får
            möjlighet att vara med i EU. Jag tror dessutom att den utvecklingen
            påskyndar utvecklingen mot mer överstatliga beslut. Inte minst
            inom jordbrukssektorn är det ju uppenbart att det här kommer att
            tvinga fram en sådan utveckling. Det är svårt att klara dagens
            jordbrukspolitik med enhällighetsbeslut.
          </note>
          <note>
            Jag vill också peka på att jag faktiskt tycker att de områden
            som jag tog upp är områden där det uppenbarligen behövs överstatliga
            beslut. Man kan exempelvis ta en fråga som jag tror att de flesta
            här inne är överens om, nämligen att ska man klara målsättningen
            när det gäller exempelvis klimatpolitiken måste man få en beskattning
            som gör att det inte är lönsamt att släppa ut koldioxid. Då måste
            man ha mer av gemensamma beslut så att vi får en bottennivå som
            ligger betydligt högre än i dag. Det klarar inte varje land för
            sig. Det är därför diskussionen om miljöskatter, skatteväxling
            och så inte har kommit så långt. Vi behöver mer av överstatliga
            beslut på det området också.
          </note>
          <note type="speaker">
            Anf. 107 KARIN PILSÄTER (fp) replik:
          </note>
          <note>
            Fru talman! Jag vill verkligen hålla med Martin
          </note>
          <note>
            Nilsson om det. De gemensamma miljöskatterna och det gemensamma
            arbetet för att lösa gränsöverskridande miljöförstöring är just
            ett av de områden som vi liberaler pekar ut som något som vi absolut
            måste arbeta mer med inom Europasamarbetet. Det parti som Martin
            Nilsson företräder motsätter sig annars just att vi ska driva
            gemensam koldioxidbeskattning och sådana saker.
          </note>
          <note>
            Jag hoppas verkligen att de andra socialdemokraterna i regeringen
            och regeringens stödpartier tar fasta på vad Martin Nilsson nu
            säger i kammaren i stället för att göra som de brukar; gå baklänges
            in i framtiden och försöka övertala de andra länderna i EU att
            höja sina skatter på arbete och företagande. Jag vill därför,
            fru talman, avsluta min replik här med att säga att jag hoppas
            att Martin Nilsson får mycket stort gehör inom sitt parti för
            att driva de här frågorna.
          </note>
          <note type="speaker">
            Anf. 108 MARTIN NILSSON (s) replik:
          </note>
          <note>
            Fru talman! Jag tackar för den lyckönskningen.
          </note>
          <note>
            Jag vill ändå, med anledning av den diskussion som har varit,
            peka på att det är uppenbart att det socialdemokratiska partiet
            inte driver de här frågorna rakt av. Det gör inte heller speciellt
            många andra partier.
          </note>
          <note>
            Jag tror att det är farligt att göra det här till en partiskiljande
            diskussion. Det finns fortfarande en stor diskussion i det svenska
            samhället om förhållandet till EU, om mellanstatlighet och överstatlighet.
          </note>
          <note>
            Det är klart att det finns partier som tydligt och klart har
            tagit ställning för än det ena än det andra.
          </note>
          <note>
            Men jag tror att det vore en olycka att säga att nu gör vi detta
            till en partiskiljande linje. Det viktiga är att föra en diskussion
            om vad som behöver göras på EU-
          </note>
          <note>
            nivå och vad vi klarar att göra på nationell nivå.
          </note>
          <note>
            Jag tror att vi kommer att se en successiv förskjutning så att
            vi inser att det faktiskt handlar om mer och mer av globala beslut,
            mer och mer av internationaliserade beslut. Då behöver vi mer
            av demokratiska, internationella beslut och mer av överstatlighet
            med majoritetsbeslut inom EU. Jag ska fortsätta den diskussionen,
            och jag tror att fler behöver göra det inom fler partier.
          </note>
          <note type="speaker">
            Anf. 109 GUNNAR HÖKMARK (m) replik:
          </note>
          <note>
            Fru talman! Det är nog så att Socialdemokraterna inte driver
            de här frågorna så mycket utan mest driver med. Det jag tänkte
            ta upp gäller den första delen av det som Martin Nilsson talar
            om, nämligen internationaliseringen och de många goda konsekvenser
            som finns där. Det är ju så att väldigt många människor har kunnat
            röra sig bort från fattigdom och elände på grund av internationalisering
            och globalisering. Det innebär väldigt stora möjligheter, så också
            för vårt samhälle.
          </note>
          <note>
            Men om vi inte själva förändrar oss kan utvecklingen bli ett
            problem för oss, alltså om vi inte följer med i utvecklingen aktivt
            utan bara låter saker och ting bli som de blir. Det jag tycker
            att det skulle vara intressant att höra, Martin Nilsson, är om
            inte globaliseringen, som skapar nya villkor för inte bara ekonomin
            utan också samhället i dess helhet, också ställer krav på att
            man ser över den politik som vi för i Sverige. Ställer den inte
            nya krav när det gäller synen på skatter, på välfärd och på hur
            grunden i vårt samhälle är uppbyggd? Det saknar jag mer än mycket
            annat i
          </note>
          <note>
            Socialdemokraternas politik. Det är en sympatisk diskussion,
            men det är också sympatiskt att ha en uppfattning i diskussionen.
          </note>
          <note type="speaker">
            Anf. 110 MARTIN NILSSON (s) replik:
          </note>
          <note>
            Fru talman! Jag delar Gunnar Hökmarks uppfattning i den meningen
            att det är viktigt att diskutera det här. Jag tror att det ställer
            krav på förändringar. Jag tror kanske inte på samma förändringar
            som Gunnar
          </note>
          <note>
            Hökmark, men det är kanske inte så förvånande. Jag tror exempelvis
            att det behövs betydligt mer omfattande satsningar på utbildning,
            på kompetensutveckling. Då menar jag inte bara högre utbildning
            utan utbildning genomgående i samhället för de som befinner sig
            i arbetslivet och de som är arbetslösa. Det handlar om att ha
            en bra fungerande arbetsmarknadspolitik och en kompetensutveckling
            genom livet. Det är en av de förändringar som uppenbart behövs.
            Och det behövs skattepengar till den. Där är det kanske en konflikt
            mellan mig och Gunnar Hökmark när det gäller i vad mån vi tror
            att det behövs offentliga incitament och insatser för detta.
          </note>
          <note>
            Så visst behövs det förändringar. Jag tror dock inte på de här
            förändringarna. Jag vill återkomma till det som Gunnar Hökmark
            sade innan om en skattepolitik som går mycket längre än vad vi
            har diskuterat här. Han preciserade inte vad det innebär. Jag
            tolkar det som ett av de mer nyliberala, mer långtgående krav
            på gigantiska skattesänkningar som har framförts i den här kammaren.
            Men vi får det inte preciserat eftersom vi inte vet vad det innebär
            i moderat politik. Det är synd.
          </note>
          <note type="speaker">
            Anf. 111 GUNNAR HÖKMARK (m) replik:
          </note>
          <note>
            Fru talman! Martin Nilsson tycker inte som jag, det visste jag
            redan innan. Men det vore roligt att veta vad Martin Nilsson själv
            tycker så jag vet vad jag inte tycker som Martin Nilsson om.
          </note>
          <note>
            När det gäller skatten kan man avfärda och tycka att det är lite
            gnatigt och tjatigt, men det är en rätt viktig del av människors
            liv och vardag. Det är rätt viktigt för människor att företag
            växer och utvecklas här. Man kan säga att det finns en relation.
            Man kan tänka sig att man har en växande skattebas, fler människor
            som har jobb, fler företag som växer och sedan inte så höga skatter
            som vi har. Man kan tänka sig att vi har så pass höga skatter
            att det inte är bra för samhället.
          </note>
          <note>
            I en del har Martin Nilsson och andra socialdemokrater kommit
            fram till att höga skatter faktiskt är skadliga. Ni har ju skattebefriat
            miljardärer. Då skulle jag vilja ställa frågan: Anser Martin Nilsson
            att globaliseringen bara medför att miljardärer ska skattebefrias?
            Eller är det möjligtvis så att det också har relevans för företag,
            företagare och enskilda människor, alltså att sänkt skatt också
            ger bättre skattebaser och intäkter till det som måste vara gemensamt?
          </note>
          <note type="speaker">
            Anf. 112 MARTIN NILSSON (s) replik:
          </note>
          <note>
            Fru talman! Jag tyckte tidigare att jag sade ganska tydligt vad
            jag ville exempelvis när det gäller utbildningssatsningar och
            just skattefrågor. Men det som är problemet är att Gunnar Hökmark
            inte sade vad han vill. Vi fick inte en siffra, inte en diskussion
            om vad detta långtgående som jag citerade tidigare innebär, en
            skattepolitik som går mycket längre än vad vi har diskuterat här.
          </note>
          <note>
            Det är viktigt för människors vardag. Ja, det är viktigt för
            människors vardag vad de betalar i skatt.
          </note>
          <note>
            Det är viktigt för människors vardag vad de får i den välfärd
            som de betalar skatten för att få. Det är tyvärr ett problem att
            vi saknar detta i den svenska debatten.
          </note>
          <note>
            Moderaterna deklarerar inte tydligt och klart vad de vill inom
            välfärds- och skattepolitiken. Det är stora, fina ord om globalisering
            och internationalisering. Vi behöver en ny politik. Men vad innebär
            det konkret?
          </note>
          <note>
            Vad vill Gunnar Hökmark göra med skattepolitiken förutom det
            som han har redovisat? Det blev inte så mycket mer här. Vi får
            återkomma och se.
          </note>
          <note type="speaker">
            Anf. 113 LARS OHLY (v) replik:
          </note>
          <note>
            Fru talman! Martin Nilsson är ju hederlig jämfört med många andra
            EU-förespråkare inom socialdemokratin eftersom han så tydligt
            är federalist och förespråkar överstatliga beslut. T.o.m. skatteharmonisering
            ligger på Martin Nilssons agenda. Det är ju oerhört långtgående
            för att komma från en socialdemokrat, t.o.m. från en EU-förespråkare.
          </note>
          <note>
            Min första fråga är: Vad händer med det demokratiska beslutsfattandet
            när besluten fattas utan att det har funnits en genomskinlighet,
            utan att det har funnits en möjlighet att ställa dem till svars
            som har fattat besluten och utan att kunna välja bort dem som
            gör fel?
          </note>
          <note>
            Min andra fråga är: Vilka förslag avser Martin
          </note>
          <note>
            Nilssons parti, eller Martin Nilsson inom sitt parti, att driva
            för att förändra EU så att det kan bli mer av en motvikt till
            kapitalet, eftersom jag antar att det är
          </note>
          <note>
            Martin Nilssons mål?
          </note>
          <note type="speaker">
            Anf. 114 MARTIN NILSSON (s) replik:
          </note>
          <note>
            Fru talman! Låt mig säga att jag delar Lars Ohlys uppfattning
            att EU-organisationen långtifrån är en fullständigt bra fungerande
            demokratisk institution.
          </note>
          <note>
            Jag tror i och för sig att det finns många delar som skulle hålla
            i ett reformerat system som skulle finnas kvar. Men jag tror också
            att det finns avgörande brister. En sådan brist som kanske är
            den allra största demokratiska bristen är ju avsaknaden av en
            gemensam europeisk debatt kring vart man vill komma och vilken
            sorts system man vill ha. Det tror jag är ett gemensamt uppdrag
            för oss, att mer försöka föra en debatt utifrån den diskussion
            som pågår runtom inom
          </note>
          <note>
            EU-området. Jag tror att ett avgörande problem för att kunna
            utmana kapitalet är just att få majoritetsbeslut, att få beslut
            som skärper handlingskraften och som gör att man exempelvis får
            fram den demokrati som skulle kunna ligga till grund för t.ex.
            högre miljöskatter. Det är ju inte utan anledning som vi i Sverige
            mellan Vänsterpartiet, Miljöpartiet och Socialdemokraterna tvingas
            se kommittéer för skatteväxling. Det är ju därför att det finns
            problem med att åstadkomma en sådan politik därför att det skulle
            behövas mer av gemensamma internationella organ.
          </note>
          <note type="speaker">
            Anf. 115 LARS OHLY (v) replik:
          </note>
          <note>
            Fru talman! Det är inte lätt att på en minut svara på sådana
            här svåra frågor. Jag har full förståelse för det. Men jag vill
            ändå att Martin Nilsson på något sätt bemöter min andra fråga.
            Vilka förslag tänker regeringen lägga fram, alternativt vilka
            förslag tänker
          </note>
          <note>
            Martin Nilsson driva att regeringen lägger fram inför nästa regeringskonferens
            för att förändra den europeiska unionen och den monetära unionen?
            Och kan
          </note>
          <note>
            Martin Nilsson visa att den majoritet av s-regeringar som finns
            i EU i dag på något avgörande sätt har inneburit en förändring
            av EU:s politik eller av EU:s institutioner som innebär att vi
            nu arbetar mer för sysselsättning, för demokrati, för att minska
            kapitalets makt och för att minska fattigdomen inom den europeiska
            unionen?
          </note>
          <note type="speaker">
            Anf. 116 MARTIN NILSSON (s) replik:
          </note>
          <note>
            Fru talman! Det är lättare att på 35 sekunder ställa ett antal
            frågor än att svara på dem under en minut.
          </note>
          <note>
            Jag får väl försöka göra mitt bästa. Jag tycker att regeringsskiftena
            runt om i Europa har inneburit förändringar, inte tillräckligt
            långtgående och inte tillräckligt mycket. Men man ser faktiskt
            hur skillnaden har blivit när det gäller prioriteringen av sysselsättningsarbetet
            - inte tillräckligt långtgående och inte tillräckligt bra, men
            definitivt en prioritering.
          </note>
          <note>
            Sedan finns det problem. Jag sade tidigare i mitt anförande att
            Storbritanniens veto mot rejäla åtgärder mot illojal skattekonkurrens
            uppenbart är ett problem.
          </note>
          <note>
            Men majoriteten av socialdemokratiska regeringar runtom i Europa
            driver ju en progressiv politik, en politik för mer sysselsättning
            och för en välfärdspolitik.
          </note>
          <note>
            Hur ska man kunna utmana kapitalet? Ja, min poäng är just att
            man genom demokratiska beslut, genom majoritetsbeslut, faktiskt
            kan få handlingskraft.
          </note>
          <note>
            Och genom handlingskraft kan politiken sätta upp spelreglerna,
            exempelvis när det gäller miljöbeskattningen men också när det
            gäller kapitalbeskattning och en rad andra områden som möjliggör
            mer av nationellt handlingsutrymme. Problemet just med miljöskatterna
            och skatteväxlingen är ju att det är ett så litet nationellt utrymme
            i dag. Vi behöver återerövra det. Då tror jag att överstatligheten
            är en viktig del.
          </note>
          <note type="speaker">
            Anf. 117 LARS TOBISSON (m):
          </note>
          <note>
            Fru talman! Nationalekonomer brukar tvista om det mesta. Men
            på en punkt är enigheten stor - det kan vetenskapligt visas att
            fri handel är till fördel för snart sagt alla. Genom att avlägsna
            hinder för ett fritt utbyte av varor och tjänster öppnar man för
            arbetsfördelning och specialisering utifrån tillgången på råvaror,
            teknisk know-how och andra förutsättningar.
          </note>
          <note>
            Därmed är det ett effektivt verktyg för att sprida välstånd och
            bekämpa fattigdom.
          </note>
          <note>
            Ändå är frihandel en starkt kontroversiell fråga.
          </note>
          <note>
            Rädsla för att förlora marknader och jobb framkallar protektionistiska
            strömningar. Arbetet för att avveckla tullar och handelshinder
            går därför trögt och drabbas ständigt av bakslag.
          </note>
          <note>
            Länge drevs kampen för frihandel i konsumenternas intresse mot
            producenternas strävan att reglera marknaden. Men nu är företagare
            mer benägna att öppna sig för globaliseringens möjligheter, medan
            motståndet mest formuleras i vänstertermer. Vid förra sekelskiftet
            fanns tullvännerna på högerkanten. I dag blir protektionisterna
            vanligare ju längre ut åt andra hållet man kommer.
          </note>
          <note>
            Den senaste stora kraftmätningen ägde rum vid
          </note>
          <note>
            WTO:s ministerkonferens i Seattle i slutet av förra året. Uppgiften
            var att dra upp riktlinjer för en ny stor förhandlingsrunda. Men
            som vi hört misslyckades det. Till någon del kan det ha berott
            på de demonstrationer, närmast gatustrider, som pågick utanför
            konferenslokalerna. Men framför allt var orsaken brist på grundläggande
            samsyn och kompromissvilja hos förhandlarna.
          </note>
          <note>
            Frågan inställer sig varför bl.a. konsumentgrupper, fackföreningar
            och miljökämpar reagerar så negativt mot frihandel. En förklaring
            kan vara att
          </note>
          <note>
            WTO har blivit sin egen framgångs fånge. Förr var handelspolitik
            ett snävt avgränsat område för specialister som verkade med tyst
            diplomati. När WTO
          </note>
          <note>
            inrättades med tvistlösningsmekanismer och sanktioner, upptäckte
            olika intressegrupper att det gick att få genomslag för sina krav
            på ett helt annat sätt än inom t.ex. ILO eller det internationella
            miljövårdsarbetet.
          </note>
          <note>
            Perspektivet vidgades genom att man i handelsförhandlingarna
            förde in frågor om arbetsrätt, djurskydd, m.m.
          </note>
          <note>
            Beslutsprocessen, som kräver enighet mellan 135
          </note>
          <note>
            medlemsländer, blev därmed än mer komplicerad. Jag tror att botemedlet
            är ökad transparens, ökade insynsmöjligheter, såväl inåt som utåt.
            Internt bör organisationen ges klarare styrformer och större resurser,
            så att medlemsländerna får bättre överblick och delaktighet. Utåt
            är det viktigt att söka en bättre förankring. Hittills har denna
            strävan riktats mot olika påtryckningsgrupper för särintressen.
            Men som vi såg i
          </note>
          <note>
            Seattle verkar detta splittrande. I andra mellanstatliga organisationer
            arbetar man med framgång med parlamentariska församlingar. Så
            var det i EFTA, och
          </note>
          <note>
            Europaparlamentet hade från början denna roll. På det känsliga
            säkerhetspolitiska området finns parlamentariska församlingar
            för NATO, VEU och OSSE, och där behöver man inte ta till tårgas
            och gummikulor.
          </note>
          <note>
            Sverige bör enligt min mening ta initiativet till en bättre parlamentarisk
            förankring av arbetet i WTO.
          </note>
          <note>
            Fru talman! Konfliktdimensionerna är många i handelspolitiken.
            Den kanske tydligaste skiljelinjen går mellan industriländer och
            utvecklingsländer.
          </note>
          <note>
            Frihandel kan sägas vara den mest effektiva formen av bistånd.
            Ändå deltar de fattiga länderna bara motsträvigt i arbetet på
            att avveckla handelshinder. De misstänker att industriländerna
            är ute i egna intressen för att lägga under sig nya marknader.
          </note>
          <note>
            Det ska i sanningens namn erkännas att frihandelsförespråkande
            industriländer ofta inte lever som de lär när det gäller att öppna
            för import av t.ex. jordbruks- och tekoprodukter. Just nu är misstänksamheten
            i den tredje världen särskilt stor mot krav på arbetsvillkor.
            Man befarar - med betydande fog - att socialklausuler som fastställer
            minimilöner, arbetstidsbegränsningar m.m. skulle fungera som förtäckta
            handelshinder.
          </note>
          <note>
            Kravet på arbetsvillor illustrerar en annan skiljelinje, nämligen
            den mellan olika industriländer. Fackföreningarnas stora inflytande
            i det demokratiska partiet inför det amerikanska presidentvalet
            fick president Clinton att i Seattle uttala sig för arbetsvillkor
            med sanktioner. Inom EU, där medlemsländerna uppträder samlat
            i WTO-sammanhang, är meningarna delade. Flera vänsterregeringar,
            däribland den svenska, verkar i samma riktning som USA, medan
            andra varnar för att sådana regler missbrukas i protektionistiskt
            syfte.
          </note>
          <note>
            Vad gäller handeln med jordbruksprodukter råder ett komplicerat
            konfliktmönster. USA och andra effektiva producentländer, bland
            dem åtskilliga utvecklingsländer, kräver att EU öppnar sig för
            import av livsmedel. Det förutsätter en avreglering och marknadsanpassning
            av den starkt protektionistiska gemensamma jordbrukspolitiken
            inom EU. Men de steg som togs i denna riktning vid toppmötet i
            Berlin i våras var beskedliga.
          </note>
          <note>
            EU säger nu i princip ja till ytterligare liberalisering av handeln
            med jordbruksprodukter men vill samtidigt trygga möjligheterna
            att bedriva jordbruk inom hela EU-området, och det förutsätter
            konkurrensbegränsningar eller subventioner. För att åtminstone
            skenbart få denna omöjliga ekvation att gå ihop kräver EU att
            man också beaktar sådant som livsmedelssäkerhet och konsumentinflytande.
          </note>
          <note>
            Detta är naturligtvis en svag förhandlingsposition för den som
            vill verka för frihandel på bred front. För att hålla liv i jordbruksbygder
            med svag konkurrenskraft bör man rimligen använda regionalpolitiska
            och inte protektionistiska metoder. En snabbare avveckling av
            regleringar och subventioner på jordbruksområdet blir dessutom
            nödvändig inom EU med hänsyn till den förestående utvidgningen
            till nya medlemsländer, där stödnivåerna i dagsläget är betydligt
            lägre.
          </note>
          <note>
            Striden inom EU om jordbrukspolitiken belyser motsättningen mellan
            frihandelsländer i norr och mer regleringsivriga regeringar i
            söder. Sveriges inträde som medlem har i princip stärkt frihandelsvännerna
            men vårt renommé som motsträviga européer försvagar möjligheterna
            att utnyttja detta. Den nuvarande regeringen hämmas också av hänsyn
            till fackföreningsrörelsen och stödpartier till vänster. När det
            gäller t.ex. kravet på arbetsvillkor hamnar Socialdemokraterna
            paradoxalt nog på USA:s sida, medan vi moderater intar samma hållning
            som utvecklingsländerna.
          </note>
          <note>
            Arbetet i WTO inriktas nu på de uppdrag som kvarstår från Singaporemötet
            1997 - jordbruk och tjänster. Men det kommer inte att hända mycket
            förrän efter det amerikanska presidentvalet mot slutet av året.
            Då står Sverige inför sitt ordförandeskap i EU.
          </note>
          <note>
            Vi får svårt att utöva ledning inom det viktiga ekonomiska området
            så länge vi står utanför när det gäller euron. Men Sverige har
            sedan gammalt gott rykte när det gäller att företräda frihandeln.
            Här ges ett tillfälle att ta initiativ och driva ett angeläget
            ärende -
          </note>
          <note>
            först att samla ihop medlemsländerna och skapa förhandlingsvilja
            inom EU, sedan att skapa bättre handelsrelationer till USA och
            slutligen att inta en mer öppen attityd gentemot utvecklingsländerna.
            Då gäller det också att ta debatten med de intressegrupper som
            gör anspråk på att företräda de fattiga gentemot de rika. Det
            är ju faktiskt så att de som säger sig värna sociala värden i
            fattiga länder genom att skydda dem mot globalisering och materialism
            bara bidrar till att där befästa svåra levnadsförhållanden.
          </note>
          <note>
            Fru talman! Detta skulle jag ha framhållit för en företrädare
            för regeringen här i debatten - om det hade funnits någon!
          </note>
          <note type="speaker">
            Anf. 118 HANS ANDERSSON (v) replik:
          </note>
          <note>
            Fru talman! Vänsterpartiet har, liksom arbetarrörelsen i stort
            i vårt land, varit positiv till frihandel.
          </note>
          <note>
            Men det är en fri handel som måste ha sina restriktioner - socialt,
            fackligt, när det gäller mänskliga rättigheter och vad avser miljön.
          </note>
          <note>
            Lars Tobisson frågar varför det är så mycket kritik mot frihandeln.
            Jag tror att frihandel delvis har blivit namnet för den politik
            som många människor möter världen över i form av stora transnationella
            företag som är allt annat än marknadsinriktade, som är ett slags
            privata planmonopol på sina områden och som styr, lobbar och utpressar
            regeringar. Det tror jag är en förklaring.
          </note>
          <note>
            Jag får senare återkomma till frågan om hävdandet av mänskliga
            och sociala rättigheter i förhållande till förtäckt protektionism.
            Det ligger en del i det som
          </note>
          <note>
            Lars Tobisson säger men man kan inte bara lämna över till marknadskrafterna
            och liksom abdikera från den politiska tronen.
          </note>
          <note type="speaker">
            Anf. 119 LARS TOBISSON (m) replik:
          </note>
          <note>
            Fru talman! Hör inte Hans Andersson hur motsägelsefullt det låter?
            Det ska alltså vara frihandel men med restriktioner. Det är uppenbart
            att detta i sig är en motsägelse.
          </note>
          <note>
            Vi kan ta ett exempel från sen tid, nämligen demonstrationerna
            och påtryckningarna för att förhindra det s.k. MAI-avtalet med
            riktlinjer för investeringar, gränsöverskridande. Då engagerade
            sig bl.a. det parti som Hans Andersson företräder för att stoppa
            den här utvecklingen. Jag kan inte förstå det.
          </note>
          <note>
            För u-ländernas del måste det väl vara bra att man får klara
            regler som kan tillåta kapital att komma in i landet så att man
            där får till stånd de investeringar som kan höja levnadsnivån.
          </note>
          <note type="speaker">
            Anf. 120 HANS ANDERSSON (v) replik:
          </note>
          <note>
            Fru talman! Jo, Lars Tobisson, det är bra om pengarna kommer
            in under rimliga villkor. MAI
          </note>
          <note>
            drevs hårt från de transnationella företagens intressesfär. Det
            fanns inte tillräckligt med demokrati i den processen. Men vi
            måste ha demokrati, för annars blir det sådan fri handel som det
            blev i Mexiko som kollapsade. I Sydostasien var det för lite demokrati.
          </note>
          <note>
            Vidare har vi rövarkapitalismen i Ryssland. Man måste ha en balanserad
            utveckling. Men däri finns det motsägelser. Ja, det här är verkligen
            inte några enkla samband.
          </note>
          <note>
            Man måste, Lars Tobisson, gå på två ben. Ni går väl på ett men
            ni blir enbenta. Man måste ha två ben.
          </note>
          <note>
            Det gäller alltså att ha effektiva marknadskrafter i gång inom
            ramen för en demokratisk infrastruktur med respekt för fackliga
            och mänskliga rättigheter.
          </note>
          <note type="speaker">
            Anf. 121 LARS TOBISSON (m) replik:
          </note>
          <note>
            Fru talman! Det är alldeles uppenbart att demokrati underlättar
            frihandel och därmed också en förbättring av välståndet i sämre
            utvecklade länder. Men det är ju demokrati som det parti som Hans
            Andersson företräder har motsatt sig och bekämpat de gånger som
            hans politik har fått genomslag.
          </note>
          <note>
            Man kan inte anklaga WTO t.ex. för bristande demokrati. Det kan
            sägas vara överdrivet i och med att man förutsätter att det ska
            vara enhällighet vid alla beslut. Där kan det finnas anledning
            att överväga den här organisationen.
          </note>
          <note>
            Som jag tidigare sagt tror jag att vi måste ha en större öppenhet
            i frihandelsförhandlingarna. Där har man gått en väg som jag tycker
            visar sig misslyckas -
          </note>
          <note>
            alltså försöka engagera olika påtryckningsgrupper för särintressen.
            Mitt recept är att man i stället satsar på att bygga upp en parlamentarisk
            församling, som man ju har gjort i andra mellanstatliga organisationer,
            för att förankra detta arbete och väcka en ökad förståelse för
            det. Kanske kan vi samarbeta om att driva den linjen i fortsättningen.
          </note>
          <note type="speaker">
            Anf. 122 LARS OHLY (v) replik:
          </note>
          <note>
            Fru talman! Lars Tobisson talar sig varm för en frihandel utan
            restriktioner. Då undrar jag: Finns det någon fråga som kan vara
            överordnad frihandeln?
          </note>
          <note>
            Finns det några miljöhänsyn som Lars Tobisson anser är viktigare
            än total frihandel? Finns det några mänskliga rättigheter som
            är värda att värna utöver frihandeln? Finns det några demokratiska
            krav som kan sätta någon som helst restriktion på den frihandel
            som Lars Tobisson förespråkar?
          </note>
          <note type="speaker">
            Anf. 123 LARS TOBISSON (m) replik:
          </note>
          <note>
            Fru talman! Miljön har utvecklats bättre i de länder som präglas
            av demokrati och där frihandel förekommer än i länder som ägnar
            sig åt den planekonomi som är målet för Lars Ohlys verksamhet.
          </note>
          <note>
            Jag ska ändå säga att jag var intresserad av det anförande som
            Lars Ohly tidigare höll här. Han hade ett anslag som påminner
            om mitt, nämligen att frihandel är det mest effektiva biståndet.
            Man ska arbeta i den riktningen om man är mån om utvecklingen
            i de fattiga länderna.
          </note>
          <note>
            Jag var angenämt överraskad över att Ohly tar avstånd från den
            vanliga vänsteragitationen när han beklagar misslyckandet i Seattle
            och kritiserar den linje som demonstranterna drev. Han vill inte
            riva ned
          </note>
          <note>
            WTO utan tvärtom reformera det. Det vill jag också göra.
          </note>
          <note>
            Jag frågar återigen: Hur ser Lars Ohly på förslaget om att förankra
            frihandelsförhandlingarna i en parlamentarisk församling som kan
            ge den öppenhet som saknades i samband med Seattlemötet?
          </note>
          <note type="speaker">
            Anf. 124 LARS OHLY (v) replik:
          </note>
          <note>
            Fru talman! Jag vill tacka Lars Tobisson för att vara en av de
            första i den här debatten som seriöst har lyssnat på ett inlägg
            och förstått vad det innehåller.
          </note>
          <note>
            Problemet med den argumentation som Tobisson för är att han inte
            alls hamnar på samma sida som uländerna, medan vi hamnar på samma
            sida som USA.
          </note>
          <note>
            Tobisson hamnar på samma sida som de som vill fortsätta att exploatera
            naturen, som fortsatt vill kunna suga ut människor och som fortsatt
            vill kunna förhindra fackliga rättigheter från att spridas över
            jordklotet. En frihandel utan restriktioner leder dit,
          </note>
          <note>
            Lars Tobisson!
          </note>
          <note type="speaker">
            Anf. 125 LARS TOBISSON (m) replik:
          </note>
          <note>
            Fru talman! Det är väl alldeles klart för Lars Ohly att u-länderna
            är emot arbetsvillkor och motsätter sig krav på att det ska tas
            miljöhänsyn i deras länder som inte har tagits vid uppbyggnaden
            i de industriländer som nu finns och som är fallet i Sverige.
            Jag menar att vi ska arbeta för att förbättra både arbetsvillkor
            och miljösituationen i länderna men det ska göras i behöriga organ.
            Där har vi ILO och där har vi ett arbete kring internationell
            miljövård som ska lösa detta. Genom att dra in det i handelsförhandlingarna
            får man ett stopp på utvecklingen mot frihandel och det är inte
            till gagn för u-länderna.
          </note>
          <note>
            Jag ska inte gå till överdrift i mitt beröm här, för även Lars
            Ohly kom ju med det här uttrycket - alltså inte frihandel med
            restriktioner utan en reglerad frihandel. Förstår inte Lars Ohly
            att detta är en motsägelse i sig? Har man frihandel kan man inte
            ha regleringar som styr den, framför allt inte så att det motverkar
            u-ländernas intressen.
          </note>
          <note type="speaker">
            Anf. 126 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! Jag tycker att det var ett intressant inlägg som
            Lars Tobissons hade om frihandeln och om den moderata synen på
            frihandeln. Jag är lite intresserad av att få veta lite mer kring
            jordbrukspolitiken. Nu klassade Lars Tobisson jordbrukarna som
            vänsterrörelse i samband med WTO-mötet, vilket förvånade mig något
            eftersom jag normalt inte alltid uppfattar det så.
          </note>
          <note>
            Jag har suttit med vid åtskilliga jordbrukspolitiska debatter
            i Sverige. Om några i de debatterna har värnat protektionismen
            inom jordbruket har det varit moderaterna, som till varje pris
            vill tillmötesgå jordbrukarnas krav. Det är lite förvånande att
            det nu är ett helt annat ljud i skällan.
          </note>
          <note>
            Jag vet inte riktigt var moderaterna faktiskt står när det gäller
            jordbrukspolitiken. Själv tycker jag att det är viktigt att se
            till att vi har en handel som tar hänsyn till miljön och de sociala
            aspekterna och framför allt till u-ländernas behov.
          </note>
          <note type="speaker">
            Anf. 127 LARS TOBISSON (m) replik:
          </note>
          <note>
            Fru talman! Det är helt fel att jordbrukarna tillhörde de grupper
            som demonstrerade i Seattle. Tvärtom vill de amerikanska jordbrukarna
            genomföra frihandel. Detta står i opposition mot protektionistiska
            strävanden inom EU. Jag har därför aldrig talat om jordbrukare
            som någon vänsterkraft. Det är helt gripet ur luften.
          </note>
          <note>
            Vad gäller den moderata synen på detta anser vi att jordbrukspolitiken
            inom EU måste reformeras. Det kan inte göras på en gång, men det
            ska ske en marknadsanpassning och avreglering av jordbrukspolitiken
            som är betydligt mera långtgående än vad man kom fram till i den
            uppgörelse som träffades om Agenda
          </note>
          <note>
            2000 på toppmötet i Berlin i våras.
          </note>
          <note>
            Man har nu inom EU sagt att vi inte ska gå händelserna i förväg
            utan avvakta att vi ändå får möta dessa krav i WTO-förhandlingarna.
            Jag beklagar den inställningen. Jag tror att vi i Sverige måste
            ta chansen att driva på i det här avseendet för att få till stånd
            en utveckling mot frihandel vilken, som jag sagt, är till gagn
            för alla, även för olika yrkesgrupper inom den europeiska unionen.
          </note>
          <note type="speaker">
            Anf. 128 MARIANNE SAMUELSSON (mp)
          </note>
          <note>
            replik:
          </note>
          <note>
            Fru talman! När det gäller frihandel tycker också jag att det
            är viktigt att inte bara få en helt fri handel utan också ett
            regelsystem som gör att miljön inte förstörs och att sociala villkor
            blir någorlunda rimliga. Vi måste klara det långsiktiga målet,
            en ekologiskt hållbar fortsättning av vår värld. Jag tror att
            Lars
          </note>
          <note>
            Tobisson i sitt ivrande för frihandel inte riktigt har förstått
            vad som händer om man inte har något som helst regelsystem.
          </note>
          <note>
            Barnarbete är t.ex. en del av detta. En annan del är utnyttjande
            av naturresurser på ett sätt som gör att det på sikt inte finns
            några naturresurser kvar att använda för kommande generationer.
            Detta är mycket allvarligt och måste naturligtvis finnas med.
          </note>
          <note>
            En annan sak som Lars Tobisson tog upp och som jag tycker är
            väldigt angelägen är att få en ökad öppenhet. Det gäller en organisation
            som vi verkligen behöver få insyn i, inte minst från miljö- och
            konsumentorganisationer.
          </note>
          <note type="speaker">
            Anf. 129 LARS TOBISSON (m) replik:
          </note>
          <note>
            Fru talman! Jag är ganska nöjd med utfallet av den här lilla
            debatten i debatten. Det har här från partier som normalt sett
            har varit kritiska mot frihandel - inte minst har Miljöpartiet
            intagit den positionen
          </note>
          <note>
            - uttalats viss förståelse för frihandel. Man går dock inte hela
            vägen ut utan säger att handeln måste vara reglerad och att det
            måste finnas restriktioner.
          </note>
          <note>
            Självklart ska det finnas ett regelsystem, såsom
          </note>
          <note>
            Marianne Samuelsson efterlyste. Det är också jag för.
          </note>
          <note>
            Hela tanken på en ny stor förhandlingsrunda syftar till att skapa
            ett regelsystem som inte begränsar sig bara till handel med varor
            utan som är breddat till tjänster, investeringar och en lång rad
            andra förhållanden.
          </note>
          <note>
            Men regelsystemet ska gå ut på att förhindra ingripanden och
            stopp för handel. Meningen är att det ska underlätta handel. Det
            måste vara lite besvärligt för
          </note>
          <note>
            Miljöpartiets och Vänsterpartiets företrädare att finna att deras
            argumentation går emot de önskemål som framförts av företrädare
            för de sämre utvecklade länderna i världen.
          </note>
          <note type="speaker">
            Anf. 130 HANS ANDERSSON (v):
          </note>
          <note>
            Fru talman! Till Lars Tobisson: Varje marknad är reglerad på
            ett eller annat sätt. Det behövs ett regelverk. Det är viktigt
            att veta vem som sätter regelverket. Det är en maktfråga. Det
            är också viktigt hur regelverket är utformat. Vi är för en fri
            handel - även om det kanske överraskar Lars Tobisson - men det
            måste självklart följa de regler som allmänmänskliga, sociala
            och miljömässiga hänsyn kräver.
          </note>
          <note>
            Lennmarker! Ta gärna en replik om Kyoto, så ska vi klara ut den
            frågan.
          </note>
          <note>
            Internationaliserings- och globaliseringsprocessen går fort,
            och det är inte lätt att få grepp om den. Otaliga rapporter kommer.
            Många är negativa, och många är positiva. Det är inte alldeles
            klart vad vi egentligen talar om. Teknik spelar stor roll. Också
            informationsteknik, avreglering av kapital- och kreditmarknader
            och stora privata kapitalansamlingar spelar en stor roll.
          </note>
          <note>
            Globaliseringen kan ses i den våldsamma expansionen av handel,
            direktinvesteringar och fusioner på global nivå, kapitalrörelser,
            transnationalisering av företag, teknik, information och kommunikation.
            De transnationella företagen dominerar stort utvecklingen i de
            västliga centrumen USA, EU och Japan. MAI-
          </note>
          <note>
            processen dominerades likaså av de transnationella företagen.
            De är mycket starka inom ramen för EU, och de kan därmed effektivt
            främja den kraftfulla protektionism som vi tyvärr möter inom EU:s
            ram.
          </note>
          <note>
            Vänsterpartiet vill, Lars Tobisson, utveckla en friare handel,
            men vi tror inte att man gör det bara genom att applådera marknadskrafterna.
            Det måste finnas sociala mål och miljömål. Detta kallar jag för
            reglering, och det kan kallas för restriktioner.
          </note>
          <note>
            Vad som händer i dag är en form av det som brukar kallas race
            to the bottom. Orter, länder och regioner konkurrerar med varandra
            med underbud vad gäller löner, arbetsvillkor och skatter. Det
            hotar välfärdssystem och demokratiska rättigheter. Starka kapitalgrupper
            utnyttjar de friare marknadskrafterna till att sätta press på
            folkrörelser, fackföreningar och kanske framför allt regeringar
            för att överge de demokratiska mandat som man har erhållit från
            sina medborgare. De demokratiska institutionerna är ju formerade
            för nationalstaterna och inom nationalstatens ram. Utanför grinar
            marknadsvälde eller överstatlighet med betydande demokratiska
            underskott.
          </note>
          <note>
            Det här är ett problem för mig. Jag håller med
          </note>
          <note>
            Martin Nilsson. Jag ser inte några enkla lösningar.
          </note>
          <note>
            Jag är demokrat och vill hävda de demokratiska värderingarna
            och processerna, men jag kan inte bara hålla för ögonen och inte
            se vad som pågår när ekonomin har brutit igenom nationalstatens
            begränsningar. Jag är mycket förvånad över dem som bara applåderar
            marknadskrafterna och inte ser problemen.
          </note>
          <note>
            Det har hänt något nytt i världen, men jag tror inte att det
            är något radikalt annorlunda som har inträffat, som Gunnar Hökmark
            sade. Vårt ömsesidiga beroende har ökat liksom vårt gemensamma
            ansvar. När marknaden expanderar och kapitalister frigör sig från
            politisk kontroll måste också demokratin hitta nya former för
            att försvara sig och kunna verka solidariskt. Även politiken måste
            expandera.
          </note>
          <note>
            Jag tycker att högern står vid sidan om och mest hurrar och applåderar
            när marknadskrafterna vinner terräng. Men var är ansvaret? Vem
            ska ta ansvar för massarbetslöshet? Vem ska ta ansvaret för demokratins
            principer, som har utvecklats under ett sekel?
          </note>
          <note>
            Vem ska ta ansvar för miljön? Vem ska ta ansvar för det som jag
            kallar det demokratiska mandatet? Det kan gälla Europa, och det
            gäller världen.
          </note>
          <note>
            Det sker stora förändringar, men det är ändå samma motsättningar
            som nu råder, om också i större skala, med massfattigdom samtidigt
            som internationella eliter utan större nationella bindningar bildar
            ett slags global överklass. Pengarnas makt i jakten på högsta
            kortsiktiga avkastning skakar nationella ekonomier och företag
            och människors välfärd.
          </note>
          <note>
            Hoten är omfattande inte bara mot stater och mot demokratin utan
            naturligtvis också mot fackföreningsrörelsen, som ska hävda löntagarna
            men också de arbetslösa och socialt marginaliserade. Miljöproblemen
            är globalt alarmerande. Klimathoten kan kanske vara det tydligaste
            exemplet. Utsläppen och resursskövlingen kräver politisk handling
            och därmed med min terminologi reglering av marknader.
          </note>
          <note>
            En ohållbar livssyn sprids med hjälp av mycket starka marknadskrafter
            över världen. Det finns stora fördelar i det här. Man får ut bättre
            effektivitet. Man kan få gemensamma konsumentkrav över gränserna.
          </note>
          <note>
            Man kan hantera miljöeffekter på ett kompetent sätt oberoende
            av nationella gränser. Men vi ser också arbetslöshet, elitism,
            oerhörda klyftor och attacker mot anställningskontrakt, a-kassesystem,
            kollektivavtal och fackligt inflytande. Vi ser det också på nära
            håll. När Stora gjorde upp med Stora Enso försvann styrelserepresentationen.
            Var det bra?
          </note>
          <note>
            Det är mycket lättare och billigare att säga upp folk i Sverige,
            för vi har ett sådant system, än att göra det i Spanien eller
            på andra håll. Är det bra, när samma transnationella företag kan
            fatta sitt beslut och har sina uppsägningsmöjligheter i olika
            länder?
          </note>
          <note>
            Det är därför vi från Vänsterpartiet lade fram en stor motion
            under allmänna motionstiden som heter
          </note>
          <note>
            En solidarisk världsordning. Vi har sagt att man behöver hävda
            demokratiska spelregler. Jag tror inte att det är kontroversiellt.
            Se vad som hände i Ryssland, en del sydostasiatiska stater och
            Mexiko. Hur många var det inte som hurrade över rekordtillväxten
            i Asien, men den skedde på osund grund. Man glömde den demokratiska
            aspekten.
          </note>
          <note>
            Internationella institutioner saknas på många håll.
          </note>
          <note>
            Vi menar att det inom FN:s ram måste finnas ett regelverk för
            internationella finansmarknader. Det är inte möjligt att tusentals
            miljarder dollar ska kunna strömma ut över gränserna fram och
            tillbaka. Det mesta av det - nio tiondelar eller mer - har ingen
            relation till real ekonomi eller handel. Det ger alltför stort
            utrymme för spekulation. Varför ska man försvara det?
          </note>
          <note>
            En s.k. Tobinskatt skulle kanske vara ett medel.
          </note>
          <note>
            Det är inte lätt att åstadkomma, men vi tycker att det är bra.
            Vi för fram idén. Varför för högern aldrig fram en idé som försöker
            ta fasta på de här problemen? Vi önskar en penningpolitik som
            orienteras mot sysselsättning, ett rättvist regelverk för handel
            som tillåter fri handel men också investeringsverksamhet, men
            inte bara på de transnationella företagens villkor. Jag har sett
            effekterna, hur det kan gå, i Latinamerika.
          </note>
          <note>
            Kanske skulle det finnas en FN-miljödomstol som kan ta hand om
            vissa frågor? Man borde ta fram miljömässiga konventioner av Kyototyp;
            det vore mycket bra. Låt oss ha det på många områden! Vi lyckades
            ganska bra med freonet. Vi vill verka för fattigdomsbekämpning
            och skuldavskrivning inom ramen för bättre bistånd. Gör om IMF:s
            strukturomvandlingsprogram! Där är man på god väg själv, och även
          </note>
          <note>
            Världsbanken.
          </note>
          <note>
            Det blir omvärldseffekter av vår nationella politik.
          </note>
          <note>
            Se upp! Gröna nyckeltal; den vägen ska vi gå. Och vi ska skaffa
            mer av arbetsrätt, fackligt inflytande och demokratiskt ägaransvar
            i de riktigt stora företagen, som kommer att spela en stor roll
            i världen vare sig
          </note>
          <note>
            Vänsterpartiet styr eller inte.
          </note>
          <note type="speaker">
            Anf. 131 LARS TOBISSON (m) replik:
          </note>
          <note>
            Fru talman! Jag är demokrat, sade Hans Andersson. Det finns ett
            alldeles tydligt samband mellan marknadsekonomi och demokrati.
            Demokrati förutsätter enligt min mening marknadsekonomi. Det är
            svårt att finna någon annan kombination. Men planekonomi förutsätter
            begränsningar i demokratin och ett mer eller mindre diktatoriskt
            styrelseskick. Det är förutsättningen för att man som i Sovjet
            en gång ska kunna upprätta Gosplan.
          </note>
          <note>
            Nu vill jag fråga Hans Andersson: Är Hans Andersson och andra
            företrädare för Vänsterpartiet för marknadsekonomi eller för planekonomi?
          </note>
          <note type="speaker">
            Anf. 132 HANS ANDERSSON (v) replik:
          </note>
          <note>
            Fru talman! Vi är för en socialt och miljömässigt reglerad marknadsekonomi.
            Vi är för en marknadsekonomi.
          </note>
          <note>
            Jag sade i mitt inlägg att det finns mycket starka inslag av
            monopolistisk planekonomi inom de riktigt stora företagen. Jag
            har själv sett det inifrån. Det finns mycket av förhandlingsekonomi,
            där stora jätteföretag förhandlar och pressar regeringar. Det
            finns oerhört mycket av lobbyism från storföretagens sida i
          </note>
          <note>
            EU-systemet, och det vet Lars Tobisson om, och det finns väldigt
            mycket av internprissättning och av osund konkurrens från de stora
            jättarnas sida, som stör en sund marknadsekonomi. Det är det vill
            vi ha.
          </note>
          <note type="speaker">
            Anf. 133 LARS TOBISSON (m) replik:
          </note>
          <note>
            Fru talman! Det är ett framsteg. Hans Andersson säger att vänsterpartisterna
            är för en socialt och miljömässigt reglerad marknadsekonomi. De
            är alltså i alla fall för marknadsekonomi, även om de omger sig
            med de här begränsningarna. Jag vill säga att det är ett steg
            de har tagit.
          </note>
          <note>
            Det är bara det att min uppfattning är - och det kan vänsterpartisterna
            fundera på - att marknadsekonomi i sig verkar för bättre sociala
            och miljömässiga villkor. Det går lätt att påvisa att den bästa
            och högsta levnadsnivån, de bästa förutsättningarna och de största
            möjligheterna att reparera miljömässiga skador har förekommit
            i marknadsekonomier, helt enkelt därför att man där har resurser
            både för att föda befolkningen och för att se till att skapa sådana
            villkor att miljön inte försämras.
          </note>
          <note type="speaker">
            Anf. 134 HANS ANDERSSON (v) replik:
          </note>
          <note>
            Fru talman! Det finns inga enkla samband mellan marknadsekonomi
            och demokrati, men det finns samband. Jag tror egentligen att
            de förutsätter varandra ganska mycket. Så långt kan vi vara överens.
            Det finns heller inga enkla samband mellan marknadsekonomi, i
            alla fall inte på kort sikt, och miljöhänsyn.
          </note>
          <note>
            Det finns otaliga exempel på detta.
          </note>
          <note>
            Men jag tror att en god poäng är att utveckla demokratiska strukturer,
            inklusive fackliga rättigheter, för att ernå effektivitet i ekonomin,
            och jag tror att demokrati nästan är en förutsättning för att
            det ska bli någon mening med den effektiva ekonomi som får människors
            acceptans, nämligen att den verkligen leder till ökad välfärd
            inklusive en bra livsmiljö.
          </note>
          <note>
            Men det är den ohämmade kapitalismen och profitjakten vi är emot,
            Lars Tobisson; inte marknadsekonomin. Den är sund.
          </note>
          <note type="speaker">
            Anf. 135 MARTIN NILSSON (s) replik:
          </note>
          <note>
            Fru talman! Låt mig först ansluta till mycket av
          </note>
          <note>
            Hans Anderssons problembeskrivning i anförandet.
          </note>
          <note>
            Jag tycker att det var en verbalt bra beskrivning.
          </note>
          <note>
            Jag vill återkomma till den diskussion som jag själv var lite
            inne på i mitt anförande som handlar om den globalisering som
            finns och vilka demokratiska motkrafter som finns där. Det är
            riktigt att många av de här frågorna är globala och svåra att
            lösa även på regional nivå. Det är uppenbart att det som jag pratade
            om tidigare, EU-samarbetet, självklart inte löser alla problem
            som finns.
          </note>
          <note>
            Likväl tror jag att vi måste ta en sådan diskussion, och jag
            skulle vilja höra lite om Hans Anderssons syn på hur vi så småningom
            kan skifta debatt och komma från den debatt som handlar om ja
            eller nej till en debatt om hur vi kan få de demokratiska instrument
            som vi faktiskt har att bli effektivare vad gäller att ge en demokratisk
            motkraft till det kapital som finns.
          </note>
          <note>
            Där kommer också EU-samarbetet in. Hur ska vi få diskussionen
            att bli tydligare och gå vidare från där vi är i dagsläget?
          </note>
          <note type="speaker">
            Anf. 136 HANS ANDERSSON (v) replik:
          </note>
          <note>
            Fru talman! Jag tycker att man ska erkänna att vi har fått en
            väldig skevhet i utvecklingen. Efter att marknadskrafterna har
            expanderat så starkt krävs det att politiken expanderar starkt.
            Då stöter den på hinder, därför att den slår näsan i nationsgränser
            oavbrutet. Då ser jag möjligheter till att ambitiöst jobba mellanstatligt.
            Det gjorde man när det gällde konventionen om freonet. Kyotokonventionen
            har samma karaktär vad gäller koldioxid. Alldeles för kort bit
            kom vi, men vi kom någon vart.
          </note>
          <note>
            På samma sätt finns det goda möjligheter inom
          </note>
          <note>
            ILO:s ram att ta sig vidare. Vi är rädda för den överstatlighet
            som följer av dagens EU-system, men vi måste framåt, och vi måste
            framåt snabbt, annars klarar vi inte skattedumpning, arbetsrättslig
            dumpning och kollektivavtalsdumpning. Jag är den förste att erkänna
            att där har Vänstern en rejäl bevisbörda och en jättelik uppgift
            att lösa.
          </note>
          <note type="speaker">
            Anf. 137 INGRID NÄSLUND (kd):
          </note>
          <note>
            Fru talman! Jag skulle vilja börja den här utblicken på ett kanske
            något annorlunda sätt. Jag funderade lite grand på hur min omvärldsuppfattning
            har präglats, och jag funderade också på hur mina första relationer
            med människor från andra länder var.
          </note>
          <note>
            Men först, för att tala om omvärldsuppfattning över huvud taget,
            vill jag referera till den bok från mina föräldrars bibliotek
            som betydde väldigt mycket för mig som barn och ung människa.
            Den kanske är ett lite förvånansvärt bokval. Vi lånade en hel
            del böcker, så att det kom in väldigt många böcker av olika slag
            senare, men i biblioteket fanns inte så oerhört många böcker.
          </note>
          <note>
            Den som jag läste om och om igen därför att jag tyckte att den
            var så spännande och gav mig så mycket var John Bunyans Pilgrims
            Progress, en bok från
          </note>
          <note>
            1650, som jag som mycket ung flicka, som barn, faktiskt läste
            flera gånger.
          </note>
          <note>
            Jag kommer ihåg att pärmarna var lila. Jag minns att det bestående
            intrycket jag hade av den boken var:
          </note>
          <note>
            Skulle man klara sig på den inre resan och på resan genom livet
            över huvud taget var man väldigt beroende av relationer till andra
            som kunde hjälpa en framåt. Utan Faithful, Trogen eller Trofast
            och Hopeful, Hoppfull, hade pilgrimen klarat sig väldigt dåligt
            på resan, och han hade inte nått det som var målet för
          </note>
          <note>
            Pilgrims Progress, den himmelska staden.
          </note>
          <note>
            Detta kanske kan tyckas som en något annorlunda inledning om
            omvärlden, Sverige och internationaliseringen. Jag funderade vidare
            hur de första kontakterna med människor från andra länder eller
            med andra länder var. Det rörde sig huvudsakligen om människor
            man stötte på. Jag växte upp under kriget.
          </note>
          <note>
            Jag började skolan under kriget. Krigsbarn som kom till Sverige
            var Ritva i mormors trappuppgång som gav oss lite utblick och
            kunskap om hur det varit i
          </note>
          <note>
            Finland under kriget. Det var Eva Henckel, som var judinna och
            tagits emot i ett svenskt hem, som gav en skrämmande inblick i
            hur det var ute i Europa. Sedan fortsatte det naturligtvis vidare
            under studietid.
          </note>
          <note>
            Vi hade inte samma tillfälle att tågluffa på den tiden. Men man
            tog sig till och med för att lifta när inte pengarna och reskassan
            räckte till att komma ut så mycket som man ville. Det skapade
            värdefulla kontakter. Jag hade också som ganska ung tillfälle
            att jobba i u-land som lärare. Men det som betyder väldigt mycket
            i våra kontakter med omvärlden är att vi förstår de mänskliga
            relationernas betydelse, att vi förstår människors livsvillkor.
            Det är mycket värdefullt och naturligtvis oerhört viktigt för
            hur Sverige ska verka i en alltmer globaliserad värld.
          </note>
          <note>
            Samtidigt vill jag dock peka på att internationaliseringen har
            pågått under århundraden. Jag slutar inte att fascineras av hur
            människor tog sig runt i världen med kommunikationer som var av
            helt annat slag än vad vi har i dag. Dessa människor upplevde
            främmande kulturer och beskrev dem på ett mycket ingående och
            många gånger fördomsfritt sätt. Vi har mycket att lära också av
            att resa i litteraturen.
          </note>
          <note>
            Det jag skulle vilja nämna här rör inte så mycket handelspolitik,
            även om jag anser att det som har förts fram här är oerhört viktigt.
            Jag tycker kanske att det har framkommit att vi inte är färdiga
            med vilken väg man ska gå. Det är inte så att man kan behandla
            varje område för sig. Samtidigt håller jag med om att det finns
            en brist på logik när man talar om reglerad frihandel.
          </note>
          <note>
            Även om ILO skulle behandla de frågorna i stället kommer också
            det att ha en inflytande på handeln. Vi har inte riktigt kommit
            fram till hur detta ska ske.
          </note>
          <note>
            Men jag tror att de flesta av oss ändå inser att det måste finnas
            etiska, miljömässiga och sociala hänsyn.
          </note>
          <note>
            Vi har sett när den råa marknadsekonomin, ibland med brottsliga
            inslag, får härja fritt. Där är det väl ingen av oss som vill
            vara med.
          </note>
          <note>
            Det jag skulle vilja peka på här, där jag tror att
          </note>
          <note>
            Sverige kan ha en stor betydelse i dagens internationella samhälle,
            är några strategier som vi skulle kunna driva. Vi har delvis tagit
            fram en del av dem när vi har väckt våra motioner som har handlat
            om Öst- och
          </note>
          <note>
            Centraleuropapolitik och biståndspolitik.
          </note>
          <note>
            Vi tror att det är viktigt att Sverige när ett samhälle utvecklas
            driver en strategi för barnens väl och ve. Det behöver vi göra
            också i Sverige. Det finns fler och fler signaler om att barn
            mår psykiskt dåligt i vårt land. Det skulle inte behöva vara på
            det sättet. Vi vet hur det är i vårt närområde. Barnen är i en
            mycket svår situation. Vi vet att det också gäller i världssamhället.
            Där tror jag Sverige skulle kunna driva dessa frågor internationellt
            i EU-sammanhang och i FN
          </note>
          <note>
            ännu mer framgångsrikt.
          </note>
          <note>
            Jag skulle också vilja att vi drev en strategi för att grundläggande
            utbildning kommer alla barn till del i världen. Har inte det länge
            varit målet? kanske ni säger. Det har gått bakåt i många utvecklingsländer.
          </note>
          <note>
            Det har gått bakåt i de närliggande länderna, i Ryssland i de
            baltiska staterna. Man talar där om att ända upp till 5-15 % av
            barnen inte går i den vanliga grundskolan. Låt oss driva en strategi
            via EU och FN
          </note>
          <note>
            för att alla barn ska få grundläggande utbildning. Det har en
            oerhört stor betydelse för utvecklingen i vår omvärld och för
            hur vi kommer att påverkas.
          </note>
          <note>
            En annan strategi som Sverige bör driva är att de stora sjukdomarna
            i världen utrotas eller kommer under kontroll. Det har här förut
            nämnts sådana sjukdomar som TBC, aids och malaria, och det finns
            också andra mer ovanliga tropiska sjukdomar. Där bör vi driva
            en strategi så att de rika länderna, dit vi hör, ställer medel
            till förfogande. Det ska inte vara medel för forskning. Det ska
            läkemedelsföretagen bedriva själva. Men vi ska garantera avsättning
            när inte u-länderna själva kan köpa de vacciner och mediciner
            som man får fram. Det bör vi göra genom biståndsverksamhet. Företagen
            som ska forska fram medlen måste veta att de får avsättning. Annars
            finns inte intresset för detta. Det är oerhört betydelsefullt.
          </note>
          <note>
            Vi vet t.ex. att TBC mycket väl kan spridas i nya former även
            till vårt land. Det ligger alltså i vårt eget intresse.
          </note>
          <note>
            Sedan vill jag bara nämna den sista strategin. Det är överföring
            av teknologi så att man kan ta tekniksprång i dessa länder. Där
            kan också Sverige bidra. Det kommer att påverka miljöförbättringarna
            i stor utsträckning.
          </note>
          <note type="speaker">
            Anf. 138 AGNE HANSSON (c):
          </note>
          <note>
            Fru talman! Sverige kommer allt närmare ett medlemskap i EMU
            och allt längre från en folkomröstning som föregår ett sådant
            beslut, om jag tyder de senaste signalerna rätt från Göran Persson
            och Bo
          </note>
          <note>
            Lundgren. Är det verkligen på det sättet att en stor politisk
            uppgörelse mellan de två största partierna är på gång som innebär
            att svenska folket som helhet inte ska få vara med och säga sitt
            om en så stor och viktig fråga som en anslutning av Sverige till
            den ekonomiska unionen och en gemensam valuta? Är det på det sättet
            är det beklagligt.
          </note>
          <note>
            Från Centerpartiets sida ser vi vare sig någon anledning att
            undandra ett eventuellt svenskt EMU-
          </note>
          <note>
            medlemskap en bred demokratisk process eller att det på något
            sätt hastar med gå in i EMU. Vi bör behålla vår valfrihet. Det
            går bra för Sverige nu. Sysselsättningen stiger, tillväxten är
            god, inflationen under kontroll och räntorna är låga. Det har
            Centerpartiet medverkat till.
          </note>
          <note>
            Det finns ur den synpunkten ingen anledning att hasta. Vi kan
            lugnt avvakta utvecklingen och se hur de nuvarande situationen
            verkar under en hel konjunkturcykel. Den första och viktigaste
            förutsättningen för att Sverige ska kunna behålla handlingsfriheten
            är att vi själva står starka ekonomiskt och demokratiskt.
          </note>
          <note>
            Riksdagen har fattat beslut som innebär att Sverige står utanför
            EMU. Vi från Centerpartiet har medverkat till det beslutet. Vi
            ser inte nu att det behöver ändras. Ska det ändras tycker vi att
            det är rimligt att underställa den frågan svenska folket för avgörande
            i en folkomröstning.
          </note>
          <note>
            Det finns fördelar med EMU-medlemskapet.
          </note>
          <note>
            Växlingskostnaderna försvinner och osäkerheten om valutakurser
            minskar. Det är bra för handeln mellan
          </note>
          <note>
            EMU-länderna, och prisjämförelserna underlättas.
          </note>
          <note>
            Det främjar företagen och inte minst näringslivet.
          </note>
          <note>
            Men det finns också nackdelar. Centerpartiet har tagit ställning
            och säger nej till ett medlemskap. Det är mot bakgrund att vi
            anser att nackdelarna överväger fördelarna.
          </note>
          <note>
            Det finns en uppenbar risk att det blir de svaga grupperna och
            de regionalpolitiskt utsatta områdena i landet som får bära kostnaderna
            för projektet om det inte blir framgångsrikt.
          </note>
          <note>
            Om Sverige skulle ha varit medlem från starten kan vi se att
            det hittills skulle ha varit på det sättet.
          </note>
          <note>
            Den svenska kronan är i dag betydligt starkare gentemot euron
            i förhållande till vad den var vid starten för drygt ett år sedan.
            Tillväxten i Sverige är starkare än i EMU-länderna i övrigt.
          </note>
          <note>
            Det är lätt att säga ja i ett läge då ekonomin går bra. Man vad
            händer vid kostnads- och strukturkriser?
          </note>
          <note>
            Vilka medel ska vi i vårt land då använda för att reglera dem
            när räntevapnet inte finns? Detta är ett exempel på en variabel
            av flera som då är låsta. Är det kraftiga lönesänkningar gentemot
            Europa i övrigt som förespeglar EMU-anhängarna? Är det fortsatt
            snabb befolkningsomflyttning som ska användas? Eller är det möjligen
            så att man ska ge avkall på miljömålen eller andra välfärdsfaktorer?
          </note>
          <note>
            Det finns anledning att erinra om de varningar och risker som
            LO-ekonomerna P-O Edin och Sandro
          </note>
          <note>
            Scocco skriver om på DN Debatt i dag. Det är högst motiverat.
            Där visar de hur vi kommer att tvingas att hitta kryphål och bygga
            upp en rad konstlade medel för att behålla vårt lands konkurrenskraft
            och ekonomiska styrka.
          </note>
          <note>
            Det är naturligtvis bättre att behålla valfrihetslinjen och stå
            utanför EMU, åtminstone tills vi har genomlevt den typ av kriser
            som vi har bakom oss och som förmodligen inte går att undvika
            i framtiden heller.
          </note>
          <note>
            Det är bättre att välja linjen med sunda statsfinanser, fortsatt
            rörlig växelkurs, ett inflationsmål, en självständig riksbank,
            en fortsatt reformering av lönebildningen och arbetsmarknaden
            och ett gynnsamt företagsklimat för att skapa förutsättningar
            för tillväxt. Då kan vi fortsätta att pröva argumenten för och
            emot och ha valfriheten kvar. Den linjen kommer
          </note>
          <note>
            Centerpartiet fortsatt att följa.
          </note>
          <note>
            Fru talman! Om knappt ett år ska Sverige ta över ordförandeskapet
            i EU. Då har vi möjligheter att i högre grad påverka och utveckla
            EU i den riktning som vi önskar, förutsatt att vi är väl förberedda,
            har en strategisk handlingslinje och vet vad vi vill göra av vårt
            ordförandeskap. Jag har inte sett något av det ännu. Regeringens
            brist på initiativ i det här avseendet gör att vi ännu i denna
            dag står dåligt förberedda.
          </note>
          <note>
            Det bästa sättet att förbereda sig och skapa framgång är om hela
            Sverige görs redo för EU och för det svenska ordförandeskapet.
            Vi behöver verkligen en bättre förankring av EU hos svenska folket.
            Europaparlamentsvalet är en larmsignal som visar vikten av att
            öka svenska folkets delaktighet i det europeiska samarbetet. Regeringen
            bör nyttja de kunskaper och den styrka som finns hos det aktiva
            föreningslivet, folkrörelserna, folkbildningstraditionen, samförståndsandan
            och öppenheten för att bli offensivare här.
          </note>
          <note>
            Vi i Centerpartiet har presenterat sex punkter för regeringen
            som vi tycker är väsentliga under ordförandeskapstiden. Tiden
            medger inte att jag går in på dem nu.
          </note>
          <note>
            Fru talman! I förra veckan besökte jag tillsammans med Centerpartiets
            utrikes- och försvarskommitté Auschwitz och Birkenau. Det var
            en stark upplevelse. Varje svensk grundskoleklass borde få möjlighet
            att resa dit och på plats uppleva detta för att förstå och undvika
            att sådant upprepas.
          </note>
          <note>
            EU är i första hand ett fredsprojekt som visar vikten av att
            vi klarar av att överbrygga motsättningar och förebygga konflikter.
            Det ska vara det. Sverige har all anledning att utveckla det i
            den riktningen fortsättningsvis.
          </note>
          <note type="speaker">
            Anf. 139 LARS TOBISSON (m) replik:
          </note>
          <note>
            Fru talman! Agne Hansson sade att Sverige är på väg att gå med
            i EMU, och det utan folkomröstning.
          </note>
          <note>
            Jag ska avslöja en sak för Agne Hansson som av uppläggningen
            av anförandet att döma kommer att både överraska och chockera
            honom. Sverige är med i EMU. Detta är ett resultat av den förra
            folkomröstningen. I och med att Sverige inträdde i EU gick vi
            också in i EMU som befann sig i sin andra fas. Vad frågan nu gäller
            är när Sverige ska ta steget från
          </note>
          <note>
            EMU:s andra till dess tredje fas och införa euron. Där är frågan
            hur det ska gå till.
          </note>
          <note>
            Det är egentligen Socialdemokraterna som avgör detta genom att
            de har den nyckelställning de har. De har förklarat att frågan
            först ska underställas folkets prövningen i allmänt val, som är
            första alternativet, eller, mer undantagsvis, i en folkomröstning.
            Vi är fullt nöjda med att ta det enligt det första alternativet.
          </note>
          <note>
            Om Socialdemokraterna vill gå till folkomröstning är vi beredda
            att ställa upp på det också.
          </note>
          <note>
            Men kom och inte och prata om att frågan är om vi ska gå in i
            EMU utan föregående folkomröstning!
          </note>
          <note>
            Vi är med, och det skedde efter en folkomröstning.
          </note>
          <note type="speaker">
            Anf. 140 AGNE HANSSON (c) replik:
          </note>
          <note>
            Fru talman! Jag förstår att Lars Tobisson vill tolka de beslut
            som är fattade så, men faktum är att riksdagen har fattat beslut
            om att vi ska stå utanför EMU.
          </note>
          <note>
            Om vi ska ändra det beslutet tycker vi att det är självklart
            att det underställs en folkomröstning. På den punkten beklagar
            jag att Carl Bildt lämnade ordförandeposten i Moderata samlingspartiet.
            Han var en garant för en folkomröstning. Nu är vi tydligen på
            väg bort från demokratin i den här frågan, och det beklagar jag.
          </note>
          <note type="speaker">
            Anf. 141 LARS TOBISSON (m) replik:
          </note>
          <note>
            Fru talman! Det var konstigt att det här inte gick fram. Det
            är inte fråga om huruvida vi ska gå med i
          </note>
          <note>
            EMU eller inte. Det är inte fråga om att riksdagen har beslutat
            att vi inte ska vara med i EMU. Vi är med i
          </note>
          <note>
            EMU. Vi har ännu så länge inte kommit längre än dess andra steg,
            medan elva länder har gått vidare till den tredje fasen. Enligt
            fördraget vi har träffat har vi en förpliktelse att gå vidare
            till den tredje fasen, och frågan är hur det ska göras.
          </note>
          <note>
            Där har vi fört en debatt. Vi är öppna för båda vägarna som Socialdemokraterna
            har antytt, eftersom vi är medvetna om att det är Socialdemokraterna
            som är nyckelpartiet i det här avseendet. Om Socialdemokraterna
            skulle gå in för en fortsättning till det tredje steget spelar
            det inte så stor roll vad Centerpartiet tycker.
          </note>
          <note>
            Men kom ihåg att Carl Bildt, i den debatt här i kammaren som
            brukar åberopas, hade båda alternativen med. Att uppmärksamheten
            sedan kom att koncentreras till folkomröstning berodde inte på
            hans uppläggning utan på att det var det som andra tog fasta på.
          </note>
          <note type="speaker">
            Anf. 142 AGNE HANSSON (c) replik:
          </note>
          <note>
            Fru talman! Jag förstår att Lars Tobisson tycker att det inte
            har så stor betydelse vad Centerpartiet tycker, i alla fall inte
            i de frågor som inte passar Moderata samlingspartiet. I andra
            kan det ibland vara intressant.
          </note>
          <note>
            Jag tycker att det är viktigt att vi har en handlingslinje. Det
            är vi själva som bestämmer när vi tar vidare steg in i EU-samarbetet.
            För vår del är det viktigare att i första hand vidga samarbetet
            än att gå djupare in i det, och det är vi själva som avgör om
            vi ska gå vidare eller inte. Det finns inget som hindrar den vägen.
          </note>
          <note type="speaker">
            Anf. 143 MICHAEL HAGBERG (s) replik:
          </note>
          <note>
            Fru talman! Agne Hansson höll en lång utläggning om EMU:s vara
            eller inte vara. Det beslut som kommer att fattas i framtiden
            när vi ska koppla den svenska kronan till EMU är ett av de största
            beslut som kommer att fattas i vårt land. Det är kanske det största
            beslut som Agne Hansson och jag får vara med om. Då tycker jag
            att det går åt ganska mycket eftertanke. Det är kanske den eftertanken
            som Agne
          </note>
          <note>
            Hansson också hänvisar till.
          </note>
          <note>
            Men han lyfter upp att EMU-projektet skulle kunna vara ett hot
            mot ekonomin och ge samma problem som vi hade under föregående
            mandatperiod. Jag tror att det är precis tvärtom. Om vi har ett
            samarbete på det ekonomiska området med övriga länder i Europa
            kommer vi att kunna få stabilare och lugnare förutsättningar för
            företagande. Vi kommer inte kunna hamna i det ekonomiska moras
            som vi befann oss under 1994-1996.
          </note>
          <note type="speaker">
            Anf. 144 AGNE HANSSON (c) replik:
          </note>
          <note>
            Fru talman! Jag sade också i mitt anförande att det finns för-
            och nackdelar med tredjestegsfasen in i
          </note>
          <note>
            EMU. Det är viktigt att vi kan väga de för- och nackdelarna.
            Det kan vi göra först när vi har sett EMU
          </note>
          <note>
            verka i en hel konjunkturcykel. Det är därför jag menar att det
            för närvarande inte finns ekonomiska skäl som tvingar oss att
            gå in.
          </note>
          <note>
            Vi har varit med om att se till att vi ska kunna ha valfrihet
            kvar. När Socialdemokraterna nu säger ja bryter man den valfriheten.
            Det är först ett nej nu som ger oss möjligheter att pröva och
            att ha valfrihet i framtiden.
          </note>
          <note type="speaker">
            Anf. 145 MICHAEL HAGBERG (s) replik:
          </note>
          <note>
            Fru talman! Vi får väl se om socialdemokratin säger ja nu. Det
            pågår en debatt i vårt parti, och det pågår en debatt i samhället,
            som vi tycker är bra. Där kan vi ta till oss den kunskap, den
            erfarenhet och den skepsis som finns till både EU-projektet och
            EMU-
          </note>
          <note>
            projektet. Det är viktigt att man lyssnar på svenska folket och
            hör vilka uppfattningar de har om detta framtidsprojekt som gäller
            EMU.
          </note>
          <note>
            Som vi hörde i partiledardebatten på förmiddagen, sade statsminister
            Göran Persson att frågan ska ställas till det svenska folket,
            genom en folkomröstning alternativt vid ordinarie riksdagsval.
            Det sade han i en av sina repliker, och jag tror att beslutet
            kommer att bli så. Men vi ska fortsätta att diskutera frågan i
            samhället och inom mitt parti. Jag hoppas att även Centerpartiet
            kommer att göra det.
          </note>
          <note type="speaker">
            Anf. 146 AGNE HANSSON (c) replik:
          </note>
          <note>
            Fru talman! Jag delar uppfattningen att vi ska lyssna och att
            vi ska ha valfrihet. Vi kan lyssna och ta vara på ett brett folkinflytande
            bara om vi har en valfrihetslinje kvar och inte låser oss.
          </note>
          <note>
            Jag anser att den enda möjligheten att ha valfrihet och låta
            alla vara med och bestämma är en folkomröstning, inte ett ordinarie
            val med påföljande riksdagsbeslut.
          </note>
          <note>
            Anf. 147 KARL-GÖRAN BI-
          </note>
          <note type="speaker">
            ÖRSMARK (fp):
          </note>
          <note>
            Fru talman! "Sverige och internationaliseringen"
          </note>
          <note>
            är en väldigt bred rubrik på den allmänpolitiska debattens första
            ämnesområde. Det spänner över ett vitt fält. Det har den här debatten
            visat. Jag har troget följt debatten de här timmarna, och det
            har varit mycket intressant. Det har gjorts intressanta uttalanden
            och också en del överraskande uttalanden från partiföreträdare.
          </note>
          <note>
            När jag funderade över det här ämnet tänkte jag ungefär i de
            banorna att när det gäller internationaliseringen har den starka
            implikationer på inrikespolitiken i Sverige. Vi är alla medborgare
            utsatta för den här internationaliseringen. Den påverkar inrikespolitiken,
            men naturligtvis också globaliseringen och utrikespolitiken. Det
            är två sidor av samma mynt,
          </note>
          <note>
            Sverige och internationaliseringen.
          </note>
          <note>
            Jag hörde flera av riksdagsledamöterna säga att de strax innan
            de kom hit i dag eller i går hade varit i
          </note>
          <note>
            Kina, i USA och på alla möjliga platser ute i världen.
          </note>
          <note>
            Om jag går tillbaka i min tid som riksdagsledamot kan jag konstatera
            att det inte var på samma sätt i mitten på 80-talet.
          </note>
          <note>
            Riksdagens arbete präglas väldigt mycket av internationaliseringen.
            Men det är naturligtvis inte bara här, utan också ute i samhället.
            Det är ett helt annat
          </note>
          <note>
            Sverige i dag än det var när jag kom till riksdagen i mitten
            på 80-talet. Det är naturligtvis också ett helt annat Sverige
            än det jag mötte när jag var barn.
          </note>
          <note>
            Ingrid Näslund höll sitt sista anförande i kammaren i dag. Även
            om hon var tvungen att gå skulle jag vilja tacka henne för alla
            debatter vi har haft på det internationella området. Det intressanta
            var att Ingrid
          </note>
          <note>
            Näslund tog ansats ungefär i samma riktning som jag tänkte göra,
            nämligen när jag som barn mötte internationaliseringen i form
            av flyktingbarn. I första klass fick vi flytta ut ur skolan för
            att bereda plats för flyktingbarnen, och vi fick undervisning
            i kyrkan i stället.
          </note>
          <note>
            Det var en påtaglig, konkret erfarenhet av vad internationaliseringen
            innebär.
          </note>
          <note>
            Sedan har det bara ökat på. Vi har ett helt annat samhälle i
            dag, med människor från alla delar av världen - från Afrika, Asien
            och Sydamerika - som ofta har kommit hit som flyktingar. Det är
            ett helt nytt
          </note>
          <note>
            Sverige på det sättet.
          </note>
          <note>
            Jag har följt de kulturkrockar som skildras i
          </note>
          <note>
            "Fittja Paradiso", som på ett mycket konkret sätt pekar på vad
            vi står inför när det gäller internationaliseringen och omformningen
            av Sverige. Vi ska välkomna detta. Vi ska välkomna denna utveckling,
            att världen har kommit till Sverige. En del ser detta som ett
            stort problem; de ser bara problem kring detta.
          </note>
          <note>
            Men vi ska se möjligheterna som detta innebär för
          </note>
          <note>
            Sverige.
          </note>
          <note>
            Med all denna diversifiering av kulturer, erfarenheter från annat
            håll, kunskap och intelligens som kommer till Sverige, in i vårt
            samhälle, gäller det att handla rätt, att ta till vara detta.
            Det påverkar vår vardag, och det kommer att påverka vår framtid.
            Det finns spännande möjligheter i detta.
          </note>
          <note>
            Jag vill inte på något sätt förringa de svårigheter som det innebär.
            Men vi ska inte fördunklas av svårigheterna, utan vi ska se möjligheterna
            i detta. Sverige blir rikare i dubbel bemärkelse.
          </note>
          <note>
            Sedan har vi den andra aspekten, dvs. Sverige i världen, om vi
            blickar ut i stället, globaliseringen. Det är det vi har diskuterat,
            och det är också ämnet här.
          </note>
          <note>
            Det är inte heller någonting nytt; det är bara på en mer intensiv
            nivå. Svenskar har alltid letat sig ut i världen, och Sverige
            har alltid funnits med, från vikingatiden, till utvandring och
            allting annat. Men det snurrar naturligtvis betydligt snabbare
            i dag, med hjälp av kommunikationer, och inte minst med hjälp
            av IT - som redan har revolutionerat och kommer att än mer revolutionera
            världen.
          </note>
          <note>
            En viktig del i våra erfarenheter under senare decennier är naturligtvis
            murens fall, kommunismens fall och demokratins segertåg. Land
            efter land har slagit in på den demokratiska vägen, och det är
            hoppingivande. Visst finns det mycket kvar att göra på det området.
            Stora områden som Kina, Nordkorea,
          </note>
          <note>
            Kuba, Vietnam och andra enpartistater har inte kommit loss än,
            men de kommer självfallet inte att stå emot demokratiseringsprocessen.
          </note>
          <note>
            Den stora frågan, som vi ofta har diskuterat här när det gäller
            globaliseringen, är naturligtvis klyftorna i världen och den globala
            orättvisan. Jag måste säga att det är något som mer och mer bekymrar
            mig som världsmedborgare, politiker och människa. Hur ska det
            bli framöver i det globala perspektivet när det gäller klyftorna,
            som bara ökar?
          </note>
          <note>
            Vi har här sett förslag som har dykt upp om hur man ska komma
            till rätta med detta. Frihandel är ett ord som man talar mycket
            om, som ska lösa dessa problem. Jag tror att frihandeln är en
            mycket viktig del. Jag skriver helt klart under på det. Men jag
            tror också att det finns en annan dimension, nämligen att den
            rika delen av världen måste inse sitt ansvar på ett helt annat
            sätt än vad som görs i dag.
          </note>
          <note>
            Tidigare har vi här talat om att ungefär 20 % av världens befolkning
            tar hand om 80 % av resurserna.
          </note>
          <note>
            I dag talar ekonomerna och Världsbanken om att det är 10 % av
            världens befolkning som tar hand om
          </note>
          <note>
            90 % av resurserna. Vi går alltså åt fel håll. Det är klart att
            det får påverkan på mycket. Det är fråga om utbildning, vattenfrågor,
            ökenspridning, barnens situation, fattigdomsbekämpning, osv. Detta
            klarar vi inte utan resurser. Det stora problemet, som jag ser
            det, är att resurserna till det här arbetet minskar - så även
            i Sverige.
          </note>
          <note>
            Vi har alla fakta på bordet. Vi vet situationen, men den rika
            delen av världen tar inte sitt ansvar. Här är det en stor diskrepans
            mellan ord och handling, som det ju ofta är. Här skulle jag i
            och för sig kunna vara lite polemisk också. Inte minst har Vänsterpartiet
            talat mycket väl om den här delen i dagens debatt.
          </note>
          <note>
            Hans Andersson var inne på det. Det låter bra, och det är riktigt.
            Men var finns handlingskraften? Vänsterpartiet har ju övergett
            den solidariska biståndspolitiken genom att vara med och sänka
            biståndet. Nu är tyvärr inte Hans Andersson här, så han kan inte
            svara, men jag kanske kan få ett svar vid något annat tillfälle.
          </note>
          <note type="speaker">
            Anf. 148 PER LAGER (mp):
          </note>
          <note>
            Fru talman! Mänskliga rättigheter och hälso- och miljösituationen
            runt om i världen och här hemma borde vara den ständiga första
            punkten på de politiska dagordningarna. Men det är de inte. Det
            pågår ett gigantiskt katastrofalt mänskligt och miljömässigt resursslöseri
            i världen, samtidigt som det saknas politisk vilja att försöka
            fördela resurserna på ett någorlunda rättvist sätt. Vi vore mer
            betjänta av siffror på och förklaringar till situationen för mänskliga
            rättigheter och miljön i världen på våra nyhetssändningar i
          </note>
          <note>
            TV än siffror på börsernas upp- och nedgångar, aktiernas stigande
            och sjunkande priser. Det senare är ett speciellt och begränsat
            spel för dem som redan har och som ofta har mer än vad de behöver.
            Det är märkligt att vi människor låter oss manipuleras på det
            sättet att vi blundar för det som är viktigare: Hur många barn
            dog i dag av svält på grund av vår oförmåga att fördela resurserna
            i världen? Hur många kvinnor och barn våldtogs, förnedrades, mördades?
          </note>
          <note>
            Hur många civila torterades eller avrättades i skenrättegångar?
            Och hur mycket har vi kvar av den miljö som våra framtida generationer
            ska leva av?
          </note>
          <note>
            Sådana här uppgifter beskriver en verklighet vi inte kommer undan,
            en verklighet vi har en skyldighet att ta itu med. Vi behöver
            aktivera det globala ansvaret för varandra och för miljön och
            sätta spelregler för ekonomin, som flera har tagit fram här. Det
            behövs sociala och ekologiska klausuler för världens marknadskrafter
            för överlevnadens skull.
          </note>
          <note>
            Dödsstraffet, fru talman, är det yttersta förnekandet av de mänskliga
            rättigheterna. Bara 107 länder i världen har helt avskaffat dödsstraffet.
            Och det finns s.k. civiliserade länder som under senare år återinfört
            detta barbariska straff. 80 % av alla kända avrättningar sker
            i dag i Kina, Kinshasha, USA och Iran. Men självklart är mörkertalen
            ofantliga och svårfångade, eftersom många länder som genomför
            avrättningar sällan för någon officiell statistik.
          </note>
          <note>
            Mest anmärkningsvärt är att 38 av de amerikanska staterna har
            dödsstraff i sin lagstiftning. Och man avrättar som aldrig förr.
            Det här är fullständigt oacceptabelt och oförsvarligt. Bara 1999
            avrättades 98
          </note>
          <note>
            dödsdömda, och i de amerikanska fängelserna sitter fortfarande
            3 500 och väntar. Två av de senast avrättade hade inte ens fyllt
            18 år när de begick sina brott.
          </note>
          <note>
            Detta strider mot internationell rätt.
          </note>
          <note>
            Jag anser att regeringen måste lägga ned mycket mer kraft på
            att kräva respekt för de mänskliga rättigheterna i internationella
            sammanhang och försöka få till stånd ett moratorium för dödsstraffet.
            Den här frågan borde, om inte förr och i andra sammanhang, prioriteras
            under det svenska ordförandeskapet i EU
          </note>
          <note>
            t.ex.
          </note>
          <note>
            Fru talman! Jag skulle önska att man kunde tala om alla de länder
            där eländet är som värst. Någon har nämnt Kina. Vi har Tibet som
            är förtrampat av Kina.
          </note>
          <note>
            Vi har Afghanistan, Västsahara, Balkan - alla dessa länder. Vi
            har Zimbabwe där var fjärde människa är drabbad av hiv eller aids.
            Vi har Arizona i Amerika där de sista resterna av dinéindianerna,
            en stam som är på utdöende, nu förpassas från deras område därför
            att man har hittat fyndigheter där. Men jag hinner inte gå in
            på det, utan jag ska nämna ett exempel som jag alltid brukar ta
            upp. Det handlar om Mordechai Vanunu som sedan 14 år sitter i
            en isoleringscell i
          </note>
          <note>
            Ashkelonfängelset i Israel. Han dömdes för spioneri till 18 års
            fängelse för att han i tidningen Sunday
          </note>
          <note>
            Times avslöjade vad de flesta redan visste, nämligen att Israel
            arbetade med ett kärnvapenprogram i anläggningen Dimona. Han har
            under alla dessa år trakasserats och trots sin ohälsa behandlats
            på ett oacceptabelt sätt.
          </note>
          <note>
            Jag tar upp hans fall här i riksdagen flera gånger om året och
            hoppas varje gång att regeringen ska lägga ned mer intresse och
            engagemang i hand fall.
          </note>
          <note>
            Vanunu måste omedelbart friges. Det upprepar jag varje gång.
            Eftersom ingen regeringsrepresentant är här antar jag att det
            liksom tidigare inte ger så mycket att gå den här vägen. Men jag
            kommer att upprepa det så länge jag är i riksdagen.
          </note>
          <note>
            Hur är det, fru talman, på vår egen bakgård i dag -
          </note>
          <note>
            trots vår demokratiska historia, trots vårt internationellt uppskattade
            engagemang för mänskliga rättigheter? Hur hanterar vi de människor
            som flytt för sina liv, de hundratals barn som är rädda och gömmer
            sig, redan märkta av traumatiska upplevelser under flykten och
            här i vårt folkhem? Ja, barn kan inte vara illegala, har det sagts
            tidigare. Barn kan aldrig behandlas som ansvariga för var de befinner
            sig. Barn har alltid rätt att skyddas, tas om hand och respekteras.
            Det är de vuxnas skyldighet oavsett var, när, hur och vem.
          </note>
          <note>
            För bara någon timme sedan kom det ett glädjande besked i detta
            vårt folkhem att Utlänningsnämnden har givit de tio kurdiska barnen
            Demir i Bohuslän en chans att stanna kvar tills vidare för vidare
            undersökningar av förtroendeläkaren. Deras lidanden måste ta slut.
            De har bara här i Sverige fått vänta i över ett år, och det har
            skadat dem. Tre av dem har för övrigt behandlats på en psykiatrisk
            klinik. Samhället bör nu göra allt för att just dessa barn ska
            få värdiga förhållanden - skola, hem och allt som vi kräver för
            våra barn. Låt oss glädjas åt just den här saken. Barnens föräldrar
            som under en lång tid har varit gömda måste nu ges möjlighet att
            verka som föräldrar och som medborgare.
          </note>
          <note>
            Med anledning av det tillfredsställande beslutet i dag och det
            nya millenniet borde regeringen, som jag och andra i kammaren
            under barnkonventionsdebatten i höstas krävde, ge allmän amnesti
            åt de hundratals gömda flyktingbarnen i vårt land. På det sättet
            skulle vi kunna sopa rent framför vår egen dörr och städa upp
            på vår egen bakgård inför allt det arbete för mänskliga rättigheter
            som krävs i världen och som vi i Sverige alltid borde ta som huvuduppgift
            att driva i våra internationella engagemang. En allmän amnesti
            för de gömda barnen kunde bli ett värdefullt avstamp för en mer
            generös asyl- och flyktingpolitik. Vi har råd, fru talman, vi
            har rum, och vi har skyldigheten.
          </note>
          <note>
            Till sist, fru talman, tänkte jag nämna att det finns i världen
            väldigt många monument över den okända soldaten, han som gav sitt
            liv för det ena eller det andra. Men var finns monumenten över
            alla de torterade, mördade och skändade barnen, kvinnorna och
            oskyldiga civila? Var någonstans kan vi sörja och visa vår medmänskliga
            respekt för alla dessa osedda och glömda som straffades så grymt
            bara för att de föddes till det här livet? Jag saknar sådana mänskliga
            samlings- och kraftpunkter.
          </note>
          <note>
            Fru talman! Jag saknar också - som jag sade inledningsvis - sådana
            nödvändiga referenser för vårt ansvar i mediernas nyhetsprogram.
            Börsnoteringar och aktiepriser kan aldrig dölja den verklighet
            som förr eller senare tvingar oss för vår egen krassa skull till
            dramatiska förändringar av resursfördelningen, förstärkning av
            miljöskyddet och en total uppgradering av de mänskliga rättigheterna
            i världen.
          </note>
          <note type="speaker">
            Anf. 149 MICHAEL HAGBERG (s):
          </note>
          <note>
            Fru talman! Riksdagsledamöter! Jag vill först tacka för att vi
            får möjlighet att ha denna traditionella allmänpolitiska debatt.
            Vi inledde med en partiledardebatt, och nu ska vi diskutera Sverige
            och internationaliseringen. Det är ett mycket spännande ämne som
            betyder oerhört mycket för mig och för den historik som det har
            för min personliga del när det gäller politiken.
          </note>
          <note>
            Det är oerhört viktigt att man ser till att man öppnar upp diskussionen
            ute i det svenska samhället om de internationella samarbetsprojekt
            som vi har jobbat med och som vi framför allt ska jobba med i
            framtiden.
          </note>
          <note>
            Det är med stor respekt som man måste diskutera de internationella
            frågorna, för här finns mycket att göra. Jag håller med Karl-Göran
            Biörsmark om att det har kommit fram väldigt många åsikter i den
            här debatten som har varit båda nya och lärorika.
          </note>
          <note>
            En tråd i debatten har varit att de flesta gärna vill använda
            det internationella samarbetet till att påverka utvecklingen i
            framtiden. Man vill inte konservera det gamla tråkiga tänkandet.
            I stället vill man använda sig av internationellt samarbete både
            i Europa och i resten av världen till att utveckla situationen
            för mänskliga rättigheter, social status, fackliga rättigheter
            för arbetstagare m.m.
          </note>
          <note>
            Jag har fört många diskussioner om EU-
          </note>
          <note>
            medlemskapet i min hemtrakt. En av de viktigaste sakerna som
            jag har velat föra fram när jag har varit på gator, torg och skolor
            för att diskutera EU-
          </note>
          <note>
            medlemskapets dynamik är att man med samarbete kan och ska lära
            sig att vara med och påverka saker som vi inte klarar inom vårt
            i och för sig stora land med ganska få invånare.
          </note>
          <note>
            Vi behöver vara fler som samarbetar när det gäller miljöförstöringens
            effekter på vår natur, när det gäller att skapa sociala förmåner
            för folk i resten av Europa på arbetsrättens område, på jämställdhetens
            område.
          </note>
          <note>
            Tillsammans med länderna i övriga Europa behöver vi jobba med
            de frågorna.
          </note>
          <note>
            Europaprojektet har ju i första hand varit ett fredsprojektet.
            Det är klart att ett samarbete ger fred.
          </note>
          <note>
            Det ger handskakningar och gör att man lär känna varandra. Man
            krigar sällan med dem som man har viktiga projekt tillsammans
            med. Vi har haft diskussioner om frihandel och öppen marknad.
            Det är oerhört viktigt att vi har en schyst handelssituation när
            det gäller våra tekniska produkter, livsmedel och annat som vi
            ska sälja ute i världen.
          </note>
          <note>
            Det är också viktigt att vi lär oss att samarbeta med de länder
            som vi exporterar till, att vi kommer överens om vilka krav som
            vi ska ställa på innehållet i livsmedel, vilka miljökrav som vi
            ska ställa på produktionen av bilar och annat. På så sätt kan
            vi ge information till andra länder om vilket sätt vi har jobbat
            med miljöfrågorna på. Men framför allt kan vi skaffa oss en och
            annan handelsvinst genom att vi tar upp kampen för en bra miljö
            när det gäller t.ex. produktion av livsmedel.
          </note>
          <note>
            Under de första tre åren som vi var med i EU ökades vår livsmedelsexport
            med 30 % årligen. Det är ett bevis på att vi har kommit långt
            i Sverige när det gäller att få kontrakt på produktion och försäljning
            av dessa livsmedel. Vi kan se till att folk ute i Europa och även
            i vårt land kräver god miljöhänsyn och säkerhet på livsmedelsområdet.
            Den utvecklingen ska vi vara rädda om, och det ska vi vidareutveckla.
          </note>
          <note>
            Jag hade hoppats att man i Seattle skulle ha kunnat komma överens
            om en dagordning, en dagordning där man skulle ha kunnat gå vidare
            på miljöområdet och sett till att vi hade kunnat erbjuda konsumenter
            i hela världen de produkter som vi i Sverige och i Europa kan
            producera med gott miljötänkande och god säkerhet. Det hade varit
            bra för jordbruket och för livsmedelsproduktionen.
          </note>
          <note>
            Andra projekt som jag tycker har varit viktiga och som jag känner
            stolthet över att ha fått delta i och fått information om gäller
            vattenreningen och Östersjön.
          </note>
          <note>
            Jordbruksutskottet gjorde en studieresa till Liepãja där vi fick
            se en exakt kopia av en vattenreningsanläggning som man har i
            Norrköping. I Liepãja hade man använt sig av samma kunskap i byggnadsteknik,
            i vattenrening och de ritningar och annat som man hade i Norrköping.
          </note>
          <note>
            Tidigare gick avloppsvattnet rätt ut i havet vid Liepãja, 30
            mil från Östersjöns kust på den svenska sidan. Numera renas vattnet
            på samma sätt som i
          </note>
          <note>
            Norrköping. Det innebär en oerhörd miljövinst för
          </note>
          <note>
            Östersjön och för de människor som bor i Liepãja, men det innebär
            också en vinst för oss i vårt land och för dem som bor i Norrköping
            där man har upprättat utbildningsprogram och visat hur det ska
            gå till. Miljövinsten för Sverige och Östersjön har också gett
            ett och annat arbete i Sverige.
          </note>
          <note>
            Detta har finansierats med hjälp av biståndsmedel.
          </note>
          <note>
            Man har använt en del av biståndsmedlen till flera vattenreningsanläggningar
            i Polen, de forna baltländerna och i viss mån i S:t Petersburg.
            Det tycker jag är ett bra sätt att använda biståndsmedel på. Man
            har gett teknik, kunskap och man har också gett ett gott miljötänkande
            till dessa länder. Det är väldigt bra.
          </note>
          <note>
            Sammanfattningsvis tycker jag att vi ska fortsätta med det internationella
            samarbetet, och det ska vi göra i samklang med svenska folket.
          </note>
          <note>
            När vi för fem år sedan gick med i EU hade vi en ganska bred
            debatt om ja eller nej, så det blev nästan konfrontation. Det
            är väldigt viktigt att vi tar en debatt med svenska folket om
            internationella frågor. Det är det bästa sättet, att vi hand i
            hand driver den här typen av frågor. På så vis kan vi komma vidare
            och skapa ännu större förståelse för miljöutvecklingen och det
            internationella samarbete som vi har i Europa och i resten av
            världen. Det ligger i framtiden.
          </note>
          <note>
            Det var någon som talade om att han gjorde sin första resa när
            han gick i andra eller tredje klass.
          </note>
          <note>
            Själv åkte jag från Valla till Eskilstuna djurpark på min första
            skolresa. Nu sitter min 14-åriga dotter hemma och chattar med
            en kompis i New York. Hon håller också på att skaffa sig en chatvän
            i Japan. Det är ju en fantastisk utveckling.
          </note>
          <note>
            För fem år sedan hade jag över huvud taget inte kunnat tänka
            tanken att min dotter redan i ett så tidigt skede skulle kunna
            sätta sig in i internationellt arbete och få förståelse för andra
            människor och deras kulturer. Detta kan användas som ett avstamp
            till att se till att vi bedriver en ordentligare och bredare debatt
            om de internationella solidaritetsfrågorna, om Sverige och internationaliseringen,
            om de globala frågorna, eftersom de ligger i framtiden.
          </note>
          <note type="speaker">
            Anf. 150 AGNE HANSSON (c) replik:
          </note>
          <note>
            Fru talman! Michael Hagberg talar väldigt vackert och bra om
            att vi måste bli fler som samarbetar därför att samarbete ger
            fred. Jag håller med om det. Det är viktigt att vi kan vidga samarbetet
            så att kandidatländerna i öst kommer med så fort som möjligt.
            Det finns stora förväntningar där, det såg jag inte minst vid
            vårt besök i Polen. Det är viktigt att vi har valfrihet när det
            gäller fördjupning så att vi klarar utvidgningen.
          </note>
          <note>
            Beträffande engagemanget hos svenska folket, hur tänker socialdemokraterna
            använda ordförandeskapet för att fördjupa det? Om man nu tar en
            debatt med svenska folket, vore det då inte naturligt att man
            verkligen prioriterar en folkomröstning så att man ger människor
            möjligheter att påverka?
          </note>
          <note type="speaker">
            Anf. 151 MICHAEL HAGBERG (s) replik:
          </note>
          <note>
            Fru talman! När det först gäller ordförandeskapet vet jag att
            statsministern i förrgår hade en första diskussion med partiledarna
            för de olika partier som finns representerade i riksdagen där
            det fördes en diskussion om vilken typ av dagordning som man skulle
            ha.
          </note>
          <note>
            Jag vet också att Göran Persson hade förslag till punkter som
            skulle tas upp. En del punkter togs emot med öppna armar av partiledarna
            medan andra togs emot med inte så speciellt öppna armar.
          </note>
          <note>
            Jag vet att man i de olika departementen förbereder sig väl för
            en debatt om vilka punkter som ska tas upp på dagordningen, eftersom
            man inte kan ta upp hur många punkter som helst.
          </note>
          <note>
            De frågor som ligger mig varmt om hjärtat och som jag driver
            hårdast i mitt parti är jämställdhet mellan kvinnor och män och
            miljöfrågorna. Det är punkter som ska upp på dagordningen. Jag
            har stora förhoppningar om att dessa två punkter kommer upp på
            dagordningen. Det är frågor som engagerar det svenska folket.
            I och med att de engagerar svenska folket är det möjligt att bedriva
            en bred folkbildningskampanj för att informera om hur man kan
            gå vidare med detta arbete i Europa i framtiden.
          </note>
          <note type="speaker">
            Anf. 152 AGNE HANSSON (c) replik:
          </note>
          <note>
            Fru talman! Jag tycker att det som Michael Hagberg tar upp är
            bra och hoppas att han kan påverka regeringen så att man snabbt
            kan komma i gång med en folkbildningskampanj och då även utnyttjar
            folkrörelserna. Folkrörelserna är i det här sammanhanget en viktig
            kraft.
          </note>
          <note>
            Miljöfrågorna och jämställdhetsfrågorna är också två punkter
            som vi från Centerpartiet har fört fram.
          </note>
          <note>
            Informationstekniken, som Michael Hagberg tog exempel på från
            sin egen familj, tycker vi är viktig.
          </note>
          <note>
            Den ska vi göra tillgänglig för människor i hela Europa. Dessutom
            är en viktig fråga att minska byråkratin.
          </note>
          <note>
            Jag hoppas att Michael Hagberg har framgång i sitt eget parti
            när det gäller att bredda debatten och fördjupa engagemanget i
            dessa frågor, för det är nödvändigt.
          </note>
          <note type="speaker">
            Anf. 153 MICHAEL HAGBERG (s) replik:
          </note>
          <note>
            Fru talman! Jag kan inte göra annat än hålla med
          </note>
          <note>
            Agne Hansson. Jag tycker faktiskt att det är viktigt att den
            nya tekniken ska kunna användas i hela landet.
          </note>
          <note>
            Det är en viktig glesbygdsfråga.
          </note>
          <note>
            I den allmänpolitiska debatten förra året tog jag upp just detta
            som ett av de exempel på sådant som är viktigt för att kunna garantera
            utvecklingen i glesbygden. Det var ett antal damer på Kärringön
            som hade anledning att bedriva försäljning av Sjöfartsverkets
            produkter. De satt på Kärringön och kunde därifrån, genom den
            nya tekniken, ta in beställningar för att sedan skicka de olika
            produkterna vidare till beställarna ute i landet. Det skedde faktiskt
            med stöd av ett EU-projekt, vilket var bra. Det var alltså möjligt
            för dem att i den glesbygden bedriva den typen av verksamhet förra
            året. Det skulle inte ha gått för fem år sedan, då denna teknik
            inte fanns. Alltså är tekniken viktig för att vi ska kunna utveckla
            och se till att vi får en levande landsbygd i hela Sverige. Däri
            delar jag Centerpartiets uppfattning.
          </note>
          <note type="speaker">
            Anf. 154 GÖRAN LENNMARKER (m):
          </note>
          <note>
            Fru talman! Varför är globaliseringen så framgångsrik? Varför
            tar den en sådan fart? Varför vinner den ett sådant gensvar runt
            om i världen? Det finns en mycket enkel förklaring till detta,
            nämligen att världen har en stor erfarenhet av ickeglobalisering.
          </note>
          <note>
            Den dominerande formen har tidigare varit ickeglobalisering,
            protektionism, nationell slutenhet, inåtvändhet. Det är endast
            en liten minoritet av jordens befolkning som har en längre erfarenhet
            av världshandel, frihandel - kanske bara en sjättedel av jordens
            befolkning.
          </note>
          <note>
            De problem som har skymtat fram och tagits upp i många av anförandena
            här beror just på bristen på globalisering, på de slutna samhällenas
            förmåga att producera massfattigdom, sjukdom, förtryck och miljöförstörelse.
          </note>
          <note>
            När det gäller länder i Central- och Östeuropa kan man mycket
            enkelt säga: Ju mindre reformer, desto fattigare, desto mer miljöförstört
            och desto större social misär. Ju mer reformer, desto rikare,
            desto mindre sociala problem och desto bättre miljö.
          </note>
          <note>
            Det tar tid att genomföra reformerna. Men man får inte hamna
            vid den slutsatsen, som jag tror att många gör, att massfattigdomen
            på något sätt skulle bero på globaliseringen. Den största fattigdomen
            finns i Indien, och det är just protektionismen som har varit
          </note>
          <note>
            Indiens kännemärke alltsedan självständigheten på
          </note>
          <note>
            1940-talet. Nu börjar Indien öppnas upp igen och komma i gång,
            alldeles för sent kan man tycka, men bättre sent än aldrig.
          </note>
          <note>
            När det gäller utvecklingen i världen - det har talats mycket
            om detta med fattigdomen - har det varit en kraftig utveckling
            och en snabb minskning av fattigdom i de delar som faktiskt öppnats
            upp, framför allt Stillahavsasien, om vi talar om ulandsområdena.
            Andra områden som Latinamerika och Afrika har däremot haft slutna
            ekonomier, ofta statsstyrning i socialism eller merkantilism,
            som man säger i Latinamerika, eller andra former. Detta är en
            central del i den debatt som ibland förs felaktigt i ivärlden,
            därför att i u-världen har man djupt bittra erfarenheter av det
            system man tidigare har haft.
          </note>
          <note>
            En viktig del av globaliseringen som inte har tagits upp här
            särskilt mycket är idéernas globalisering.
          </note>
          <note>
            I korthet innebär det idéer som bara för kort tid sedan sågs
            som västerländska. Det var en liten minoritet i världen, västerlandet,
            som bar idéerna om mänskliga rättigheter, demokrati och marknadsekonomi.
            Det var så t.o.m. i denna riksdag.
          </note>
          <note>
            Jag tror att vi bara behöver gå tillbaka kanske ett och ett halvt
            decennium, då mänskliga rättigheter inte alls var särskilt bra
            att tala om i riksdagen. Det ansågs som kommunistjakt och antisovjetism
            att betona vikten av mänskliga rättigheter. Vi hade t.o.m. en
            utrikesminister som i riksdagens talarstol talade om att man inte
            fick rikta systemkritik mot förtrycket i
          </note>
          <note>
            Östeuropa. Det var alltså inte så att Sverige låg långt framme.
            Det sägs ibland att vi har långa traditioner.
          </note>
          <note>
            Nej, det fanns också i vår riksdag betydande tendenser till att
            blunda, att inte se, att inte finnas på de västerländska idéernas
            sida. De borgerliga fri- och rättigheterna, sades det ofta från
            socialistiskt håll när man talade om likhet inför lagen och de
            juridiska mekanismer som nu snart sagt alla hyllar.
          </note>
          <note>
            Jag tror att det är viktigt när man talar om globalisering att
            ha perspektivet att det just är idéernas globalisering som är
            en förutsättning för nästa steg. Det stora är att de västliga
            idéerna är på väg att bli globala. De system och de tankesystem
            som har utvecklats i västvärlden, och som har visat sig framgångsrika
            under lång tid, tar man till sig i andra länder.
          </note>
          <note>
            Detta såg vi väldigt tydligt i Europa för tio år sedan, när östra
            Europa kom fram ur förtrycket, när proletariatets diktatur föll
            nästan överallt. Serbien och
          </note>
          <note>
            Vitryssland kanske är undantag. En intressant fråga var då hur
            de skulle förfara. Skulle egna samarbetsorganisationer byggas
            i Östeuropa? Skulle nya alleuropeiska organisationer byggas? Hur
            skulle de göra?
          </note>
          <note>
            Här kom ändå folk och nya nationer fram som skulle bestämma sitt
            eget öde. Det var ingen av dem som var intresserade av detta,
            utan alla sade de med en mun: Nej, vi vill att det västeuropeiska
            ska bli det alleuropeiska. Vi vill att de prövade västeuropeiska
            institutionerna ska omfatta hela Europa, och vi är redan där.
            Europarådet har utvidgats och har praktiskt taget alla europeiska
            länder som medlemmar. EU och
          </note>
          <note>
            Nato - det är dit vi vill komma. Vi vill bli Västeuropa. Nu kan
            man ju inte flytta länder i geografin. Det kan möjligen tektonikplattor
            göra på miljontals år.
          </note>
          <note>
            Men man kan idémässigt flytta, och det var ju det stora som skedde
            för tio år sedan. Hela föreställningen som då fanns hos åtskilliga
            socialister, inte bara kommunister utan även socialister, om att
            gå någon slags tredje väg, att det bästa i väst och det bästa
            i öst skulle gå ihop. Det var bara det att det inte fanns något
            bästa i öst. Det fanns ingenting som var bra.
          </note>
          <note>
            Där rådde social misär och en sjukvård som vi i väst aldrig skulle
            acceptera. Vi skulle heller aldrig acceptera den sociala synen
            på omsorgstagare och svårt handikappade som stoppades undan och
            försköts, t.ex. rumänska barnhemsbarn. Det var ett uttryck för
            en människosyn.
          </note>
          <note>
            När det gällde miljön fanns inga marknadskrafter.
          </note>
          <note>
            Därför var där en förfärlig miljö. Jag kommer ihåg en gång när
            jag var uppe i nordöstra Estland, i Kotla-
          </note>
          <note>
            Järve, som var det värsta jag har sett. Det fanns inte en marknadskraft
            så långt jag såg. Allting var förstört, därför att det fanns inget
            pris på miljön. Rovdriften på miljön låg i det socialistiska systemet.
            Den var ju gratis. All miljöförstöring var gratis. Man behövde
            inte bry sig.
          </note>
          <note>
            Fru talman! När man har perspektiv på utvecklingen är det viktigt
            att se varför vi nu är på väg mot en så stark utveckling till
            en globalisering, där de beprövade system som vi faktiskt har
            använt i många decennier nu växer sig starka också i länder och
            regioner som tidigare inte har varit intresserade av detta.
          </note>
          <note>
            Nordkorea var tidigare en ganska normal samhällsmodell, det slutna
            landet med minfält och där folk sköts vid gränsen. Man hade en
            statsstyrning som förbjöd varje form av privat initiativ. Allting
            skulle styras. Det var en ganska normal samhällsform. I dag är
            gudskelov Nordkorea ett mycket udda fall med sin massfattigdom
            och massvält, men det var faktiskt inte så länge sedan som det
            var en relativt normal samhällsmodell i världen.
          </note>
          <note>
            Men vi ser framåt, och jag vill då fokusera på den europeiska
            situationen. Det är en oerhört intressant utveckling de närmaste
            åren som kan möjliggöras. Vi befinner oss i en situation där vi
            i dag har ett EU som har 15 medlemmar. Det är fortfarande en västeuropeisk
            organisation. Det är 15 västeuropeiska länder plus tre länder
            som är ganska djupt integrerade men som står utanför. Jag tänker
            på Norge, Island och Schweiz.
          </note>
          <note>
            Men vi kan se att vi kanske inom bara några få år kan få ett
            EU som växer till sig och blir en alleuropeisk organisation.
          </note>
          <note>
            För att det ska klaras av måste vi ha denna regeringskonferens
            som ska se till att vi kan ha beslutsordningar som håller inte
            bara för 15 medlemsländer utan kanske för 28. Och det ska bli
            klart i december. Då borde vi under det svenska ordförandeskapet
            nästa vårtermin, alltså vårterminen 2001, kunna se till att avsluta
            förhandlingarna med de längst komna kandidatländerna. Det vore
            verkligen en historiskt viktig insats som Sverige skulle kunna
            göra, den kanske viktigaste insatsen nästan i hela EU:s historia;
          </note>
          <note>
            att se till att EU växer från att vara det västeuropeiska till
            det alleuropeiska.
          </note>
          <note>
            Därmed skulle de länder som ligger längst fram kunna bli medlemmar
            den 1 januari år 2003, alltså om tre år kan vi säga. Vi borde
            t.o.m. kunna ha en situation där vi i vårt närområde, Östersjöområdet,
            inom fem sex år har alla kustländer utom Ryssland med som medlemmar
            i EU. En vacker dag kanske även
          </note>
          <note>
            Ryssland kan vara med även om det nog tar lång tid.
          </note>
          <note>
            Det är en stor sak. Nu gäller det för den svenska regeringen
            att veta att det viktigaste är viktigaste. Det finns många viktiga
            saker, men det finns en sak som är viktigare än alla andra. Det
            är att se till att vi får denna utvidgning till stånd.
          </note>
          <note type="speaker">
            Anf. 155 INGER LUNDBERG (s) replik:
          </note>
          <note>
            Fru talman! Det känns varmt och gott att höra dagens höger tala
            så varmt om demokratin trots att det inte var högern som en gång
            tog kampen för det vi i dag kallar för den västerländska demokratin.
            Det kanske kan vara viktigt att i detta sammanhang också påminna
            om att det var socialdemokratin och folket ute på arbetsplatserna
            som tog kampen mot kommunismen i Sverige.
          </note>
          <note>
            Jag delar Göran Lennmarkers syn på globaliseringens möjligheter
            och vikten av att vi bekämpar protektionismen. Men jag tycker
            också att det är viktigt att tala om att globaliseringen i sig
            leder till hot; hot för ökade klyftor. Vi var med utskottet för
            någon vecka sedan i Kalifornien. Det är en av världens starkaste
            ekonomier med en oerhörd tillväxt.
          </note>
          <note>
            Men där finns också klyftor som är bland de starkaste i världen.
            Jag vill fråga Göran Lennmarker: Kommer den svenska högern också
            att arbeta för att klyftorna minskas?
          </note>
          <note type="speaker">
            Anf. 156 GÖRAN LENNMARKER (m) replik:
          </note>
          <note>
            Fru talman! Demokratin växte fram i västvärlden genom ett samspel
            mellan olika krafter. Det är nog rätt att Socialdemokraterna i
            alla fall i vissa länder var en stark bärare av det demokratiska.
            Det är ingen tvekan om detta. I vissa länder var det kanske mer
            liberala krafter. I vissa länder var det kombinationen av dessa
            krafter om vi går tillbaka och ser på det här.
          </note>
          <note>
            Vi kan ju se på de länder som först demokratiserades.
          </note>
          <note>
            Finland var för övrigt ett av dem, liksom Nya Zeeland och andra.
            Här finns alltså ett komplicerat mönster.
          </note>
          <note>
            Ser man på var de första demokratistegen togs i Sverige kan man
            ha en lång diskussion om vem som startade processen.
          </note>
          <note>
            När det gäller frågan om ökade klyftor tror jag att den absolut
            viktigaste frågan är att alla ska få det bättre. Man kan få jämställdhet,
            eller snarare jämlikhet, genom att alla får det sämre. Det är
            den nordkoreanska modellen för att få likhet och jämlikhet. Den
            är inte särskilt bra. Poängen är att man ska se till att alla
            får det bättre, att man får en tillväxt som kommer alla till del.
          </note>
          <note type="speaker">
            Anf. 157 INGER LUNDBERG (s) replik:
          </note>
          <note>
            Fru talman! Vi delar synen på tillväxtens betydelse för att de
            många människorna ska få det bättre.
          </note>
          <note>
            Och vi delar synen att socialdemokratin haft stor betydelse för
            den västerländska demokratins utveckling. Det jag inte har fått
            svar på är om den svenska högern också är beredd att arbeta för
            att vi får en utjämning i samhället, så att inte globaliseringen
            blir en möjlighet för de allra starkaste att spela ut länderna
            mot varandra och urholka skattebaser som förmögenhetsskatt, kapitalskatter,
            möjligheterna att beskatta företag och annat som syftar till att
            skapa möjlighet för alla, inte bara för några, att få del av tillväxtens
            frukter i världen.
          </note>
          <note type="speaker">
            Anf. 158 GÖRAN LENNMARKER (m) replik:
          </note>
          <note>
            Fru talman! Det viktiga är att utjämningen inte gör folk fattiga.
            Det är den erfarenhet vi bär från de länder som har fokuserat
            helt på utjämningen. En tredjedel av mänskligheten fanns i sådana
            politiska system där utjämningen var det centrala. Fattigdom,
            urusel social service, kort levnadslängd och sådant blev resultatet
            av detta. Jag tror inte att man kan säga att utjämning i sig är
            bättre. Den bittra erfarenheten är att utjämningspolitiken ofta
            gett sämre resultat om vi ser det i det globala perspektivet.
            Många länder har ju prövat det och fått förfärliga resultat.
          </note>
          <note>
            Det viktiga är att ha en politik som gör att det blir bättre.
            Där kan man säga att högskattesamhällena inte är så lysande. Sverige
            har blivit Nordens fattigaste land under en period då vi har höjt
            skattetrycket och gått från ett relativt normalt skattetryck för
            40 år sedan. Så jag tror inte att man ska säga att skatterna i
            sig har en positiv effekt på välfärden - inte ens för de svaga
            grupperna. Det har vi ingen historisk erfarenhet av.
          </note>
          <note type="speaker">
            Anf. 159 MARGARETA VIKLUND (kd):
          </note>
          <note>
            Fru talman! Jag vill också ansluta mig till Karl-
          </note>
          <note>
            Göran Biörsmarks avskedstack till Ingrid Näslund.
          </note>
          <note>
            Som, vad jag kan förstå, sista kristdemokratiska talare här i
            dag vill jag framföra det tacket till Ingrid. Jag hoppas att hon
            lyssnar på mig i sitt rum. Men även om hon inte skulle göra det
            vill jag tacka Ingrid för allt hon har gjort med sin ärlighet,
            sitt engagemang och sin trofasthet i sitt uppdrag. Det är många
            av oss som är ledsna över att Ingrid slutar här och att det var
            hennes sista dag i dag. Tack, Ingrid!
          </note>
          <note>
            Fru talman! Vi kommer om en vecka att ha en stor och viktig konferens
            för att påminna oss om Förintelsen under andra världskriget. Det
            är bra och viktigt.
          </note>
          <note>
            Fru talman! V får aldrig glömma Förintelsen. Men vi får inte
            heller glömma alla de hot mot mänskliga rättigheter och människovärde
            som finns i dag i Europa och på andra håll. Förintelsen kan vi
            nu inte göra något åt annat än att minnas, förskräckas, föra kunskapen
            om den vidare och återigen säga: Aldrig mer!
          </note>
          <note>
            Men det som händer i dag, och som aldrig skulle få ske, är det
            vårt absoluta ansvar som lever nu att förebygga, förhindra och
            stoppa - framför allt eftersom vi har en insikt om vad som sker.
          </note>
          <note>
            Fru talman! Jag var i Kosovo i slutet av augusti förra året.
            Jag for ned dit på grund av bl.a. påstötningar från personer i
            det kontaktnät som jag fått genom mitt engagemang och arbete för
            att få människorna att förstå att det inte går att stillatigande
            åse de brott mot mänskliga rättigheter som utförts på Balkan.
            Jag tänker då framför allt på Bosnien-
          </note>
          <note>
            Hercegovina och Kosovo. Vid olika tillfällen under de tre åren
            varje fredag klockan tolv på Norrmalmstorg varnade jag, och många
            med mig, för att den situation som rådde i Bosnien också skulle
            inträffa i
          </note>
          <note>
            Kosovo om inget gjordes för att stoppa det skeende som var på
            gång. Jag sade också att rättvisa måste skipas.
          </note>
          <note>
            Med rättvisa menade jag då, och det gör jag fortfarande, att
            FN:s krigsförbrytartribunal i Haag inte bara måste väcka åtal
            mot sådana krigsförbrytare som t.ex. Milosevic, Karad ic och Mladic
            utan också se till att de här människorna verkligen ställs inför
            rätta.
          </note>
          <note>
            Det måste utredas och bekräftas inför världens och världssamfundets
            ögon vad dessa människor har åstadkommit i fråga om brott mot
            mänskliga rättigheter och människovärde så att sådana brott kan
            förhindras.
          </note>
          <note>
            Fru talman! Vid mina möten och samtal med representanter och
            ledare för olika politiska partier i
          </note>
          <note>
            Kosovo, ledare för UCK-gerillan och presidenten
          </note>
          <note>
            Ibrahim Rugova m.fl. var deras samfällda budskap och varning:
            Om inte EU och det internationella samfundet snabbt infriar sina
            löften om humanitär hjälp så att de hem- och bostadslösa människorna
            snabbt får hjälp med att bygga upp sina bostäder, och om inte
            landet får hjälp med att bygga upp demokratin, hotar kaos och
            anarki bakom hörnet.
          </note>
          <note>
            Några månader har gått sedan mitt besök i Kosovo. Kylan biter
            kanske nu som allra värst. Människorna fryser. Värmen, elektriciteten
            och infrastrukturen fungerar inte. Med demokratin är det lite
            hur som helst. Med de löften som skulle infrias om bl.a. 4 000
          </note>
          <note>
            poliser har det hitintills bara blivit ca 1 500. Ständigt får
            vi rapporter om sådant som man skulle kunna kalla för kaos och
            anarki, åtminstone begynnande sådan.
          </note>
          <note>
            Flera av ledarna i Kosovo talade om för mig att
          </note>
          <note>
            Sverige är världens mest demokratiska land. Kanske är det så,
            även om jag anser att det också i vårt land finns en del brister.
            I alla fall vill människorna i Kosovo ha hjälp med att bygga upp
            demokratin, och de vill ha hjälp av oss. De vill ha hjälp med
            att få in ett demokratiskt tänkande och handlande. De vill ha
            hjälp med att få synpunkter på hur de ska bygga upp demokratiska
            system. Och de vill ha hjälp med förslag och erfarenheter.
          </note>
          <note>
            Fru talman! Av bl.a. den anledningen planerar riksdagsledamöter
            från olika politiska partier att i
          </note>
          <note>
            Kosovo medverka i seminarier och konferenser om demokrati och
            mänskliga rättigheter. Och de olika politiska partierna i Kosovo
            och deras ledare väntar med stor spänning och förväntan och stort
            intresse på det besök som vi ska göra och som är ett önskemål
            från deras sida.
          </note>
          <note>
            Jag anser att det brådskar för de internationella samfunden FN
            och EU men också för Sverige att ta sitt ansvar och hålla de utfästelser
            som har utlovats.
          </note>
          <note>
            Viktigt i sammanhanget är då att ett giltigt fredsavtal kommer
            till stånd. Ska Kosovo i fortsättningen vara en stat under Serbien,
            eller ska det ha sin självständighet som stat? Det är viktiga
            frågor som måste lösas.
          </note>
          <note>
            Fru talman! Sverige har fortfarande ett gott anseende i världen,
            ett förpliktigande anseende som måste kunna utnyttjas i bl.a.
            krigs- och krisförebyggande arbete.
          </note>
          <note>
            Men, fru talman, problemet med all förebyggande verksamhet är
            att man så dåligt ser resultat av den.
          </note>
          <note>
            Man ser så lite av den. Ett blodigt krig och massavrättningar
            syns, och det ger eko över hela världen, medan ett förebyggande
            av ett krig eller en krisartad situation nästan inte syns, eftersom
            det arbetets goda resultat innebär att kriget eller krisen inte
            uppstår.
          </note>
          <note>
            Jag anser därför att det är oerhört angeläget att metoder för
            det diplomatiska förebyggande arbetet utvecklas och integreras
            i Sveriges och andra länders agerande och aktiviteter i olika
            sammanhang, inte minst i FN och EU. Handlingsplaner behöver upprättas.
          </note>
          <note>
            Men resultatinriktade marknadsföringsmekanismer måste också till
            för att ge den förebyggande verksamheten en högre status och göra
            den synlig.
          </note>
          <note>
            Fru talman! Orden "aldrig mer" och vad de står för måste inpräntas
            i oss alla varje dag.
          </note>
          <note type="speaker">
            Anf. 160 GÖRAN LENNMARKER (m) replik:
          </note>
          <note>
            Fru talman! Margareta Viklund tar upp en viktig fråga, att förebygga
            kriser och krig. Och just detta med Kosovo är intressant, eftersom
            det är en fråga där vi alla som över huvud taget hade ögon att
            se med visste att det nog skulle bli en kris och ett krig. Vi
            hade åtskilliga debatter om detta. Margareta Viklund, jag och
            alla andra, höll jag på att säga, som var engagerade deltog i
            sådana debatter bl.a. i den här kammaren och i alla andra möjliga
            parlament runt om i Europa och i Europaparlamentet. Vi visste
            att det med stor sannolikhet skulle kunna bli en kris i Kosovo,
            och likväl gjordes ingenting. Det var ingen brist på förutseende,
            rapportering eller spaning, utan det var en oförmåga att omsätta
            detta till att faktiskt göra någonting.
          </note>
          <note>
            Det är därför som det är så viktigt att Europeiska unionen nu
            får möjlighet att faktiskt också göra någonting snabbt och inte
            bara prata. För tyvärr var det så att vi pratade, Margareta Viklund,
            jag själv och andra, men vi fick aldrig till stånd en förebyggande
            insats.
          </note>
          <note type="speaker">
            Anf. 161 MARGARETA VIKLUND (kd) replik:
          </note>
          <note>
            Fru talman! Jag håller helt med Göran Lennmarker i vad han säger
            här, därför att vi var väldigt många som visste, Europas länder
            visste. Och man förhandlade och förhandlade med dem som i dag
            är åtalade som krigsförbrytare. Och vad ska det då bli för resultat
            kan man också fråga sig.
          </note>
          <note>
            Det är mycket av ovishet, inte ovisshet, och dumhet som ligger
            bakom det handlande eller brist på handlande som vi i dag ser
            resultatet av. Visst behövs det planer och olika aktiviteter för
            att förebygga just dessa situationer som har uppstått så att de
            inte uppstår. Och där har vi EU, visst har vi det. Men EU
          </note>
          <note>
            måste bli lite vassare i dessa sammanhang och måste ha konkreta
            planer. Men det handlar inte bara om EU
          </note>
          <note>
            utan om FN som också måste kunna utveckla sitt förebyggande arbete.
          </note>
          <note type="speaker">
            Anf. 162 GÖRAN LENNMARKER (m) replik:
          </note>
          <note>
            Fru talman! För att fortsätta med detta så tror jag att vi här
            har en knutpunkt, där det också finns en stor klyfta i denna riksdag.
            Här handlar det om ifall man är beredd att ge EU dessa möjligheter
            att faktiskt agera - beslutsförmågan, de faktiska resurserna,
            de instrument med staber och planering som behövs.
          </note>
          <note>
            Och det finns faktiskt partier i den svenska riksdagen som inte
            vill göra detta. Då ställer man sig frågan vad de har för alternativ.
            Det gäller inte Margareta
          </note>
          <note>
            Viklunds parti.
          </note>
          <note>
            Jag tror att detta är så viktigt, därför att ofta talar man allmänt,
            men sedan när man kommer till det konkreta så ser man inte var
            bristerna finns. Men det hänger faktiskt mycket på bristande politisk
            vilja att skapa dessa mekanismer. Det är det tragiska.
          </note>
          <note>
            Nu har vi ett bra förslag, som togs fram i Helsingfors, om att
            EU ska få en förstärkt krishantering. Det vore trevligt om den
            svenska riksdagen sedan enhälligt kunde ratificera det.
          </note>
          <note type="speaker">
            Anf. 163 MARGARETA VIKLUND (kd) replik:
          </note>
          <note>
            Fru talman! Utrikesdepartementet har utarbetat en plan för krishantering
            och krigshantering som jag tycker verkar vara väldigt bra. Vad
            jag vill säga med det är att Sverige också har ett stort ansvar
            i detta arbete att i de olika organ och i de olika situationer
            där vi befinner oss arbeta i den krigsförebyggande och krisförebyggande
            verksamheten med de kunskaper som vi har. Världen väntar nämligen
            på det. Världen vet att vi har dessa kunskaper och att vi har
            ännu mycket mer kunskaper som vi kan dela med oss av, både när
            det gäller uppbyggnad av demokrati och när det gäller att förebygga
            krig och kriser. Så det är bara att ta vara på detta och verka
            för att det blir giltiga planer överallt i alla de sammanhang
            där vi finns.
          </note>
          <note type="speaker">
            Anf. 164 LARS ÅNGSTRÖM (mp):
          </note>
          <note>
            Fru talman! Högt ärade ledamöter i kammaren!
          </note>
          <note>
            Protokollsläsare! Jag tänkte gå vidare lite grann i den debatt
            som har förts under den senaste timmen när det gäller internationaliseringen
            av försvars- och säkerhetspolitiken. Att det kalla kriget har
            tagit slut, att
          </note>
          <note>
            Sovjetunionen kollapsade, att Warszawapakten är upplöst och att
            det militära invasionshotet helt har vittrat bort med konsekvenser
            som att militärutgifterna har halverats i Europa och minskat med
            över 90 %
          </note>
          <note>
            i Ryssland innebär tyvärr inte att vi lever i en fredligare värld.
            Tvärtom ser vi många exempel på motsatsen. Rysslands oförsvarliga
            angrepp i Tjetjenien och
          </note>
          <note>
            Kosovo är två tydliga exempel på detta.
          </note>
          <note>
            Vad vi i stället upplever är ett förändrat konfliktmönster, där
            vi lämnat de mellanstatliga krigen och i stället upplever alltfler
            regionala och lokala konflikter. Detta nya konfliktmönster ställer
            helt nya krav på
          </note>
          <note>
            FN. Det ställer helt nya krav på Sverige. Det ställer krav på
            en internationaliserad försvars- och säkerhetspolitik.
          </note>
          <note>
            Och hur ska då en försvars- och säkerhetspolitik se ut som förhindrar
            att mänskliga rättigheter kränks, som förhindrar massmord och
            som förhindrar folkfördrivning? Mycket i debatten fokuseras i
            dag i Europa på hur EU ska utveckla sin krishanteringsförmåga.
            Och debatten handlar då om hur VEU-funktioner förs över till EU,
            hur en säkerhetspolitisk talesman utses, hur militärråd skapas,
            hur militära institutioner finns, och man diskuterar också skapandet
            av en reguljär Europaarmé.
          </note>
          <note>
            Jag menar att det här är en ytlig debatt. En bristfällig säkerhetspolitik
            skapas. Det är nog viktigt att se de militära insatser i Kosovo
            som nu görs av många europeiska länder, däribland Sverige, som
            ett kvitto på ett misslyckande - ett misslyckande från världssamfundet
            och från Europa när det gäller att förebygga konflikter och krig.
            Lite av det var Margareta
          </note>
          <note>
            Viklund inne på, liksom Marianne Andersson för några timmar sedan.
            Det handlar alltså om hur vi ska kunna förebygga väpnade konflikter
            och krig.
          </note>
          <note>
            Det är ju inte så att krig är något som utbryter och kommer som
            en klar blixt från öppen himmel, utan vi har tillstånd - från
            fred över till konflikt - som kan utvecklas till en väpnad konflikt
            och i värsta fall till fullt krig.
          </note>
          <note>
            I dag har samfundet i stort fokuserat på att hantera en sådan
            här situation i den militära fasen, i den väpnade konfliktfasen.
            Här finns det institutioner och en beredskap. Det är här som vi
            agerar. Här snyter man mer eller mindre 50 000 militärer ur näsan
            för att framtvinga och bevara freden i Kosovo. Allt detta finns
            men det viktiga är att se att det finns flera faser i den här
            glidande konfliktskalan där man kan agera.
          </note>
          <note>
            Det mest förnuftiga är om man kan förebygga att en konflikt utvecklas
            till väpnad konflikt och krig.
          </note>
          <note>
            Här handlar det om att bli mer konkret.
          </note>
          <note>
            I dag har vi utvecklade system för early warnings.
          </note>
          <note>
            Vi kan väldigt lätt identifiera potentiella konflikter, konflikter
            som kan utvecklas till krig, både i vår egen världsdel och i andra
            världsdelar. Jag tror att det gäller att skapa civila institutioner
            som använder sig av de här tidiga varningarna, som utvecklar en
            konfliktförebyggande politik och som också har kraft att verkställa
            en konfliktförebyggande politik.
          </note>
          <note>
            Vi kan t.ex. se på vad som händer i Ryssland. Det finns farhågor
            om att flera lokala väpnade konflikter kan utvecklas inom det
            ryska territoriet. Det gäller att identifiera olika insatser som
            kan göras från omvärlden för att föregripa att utvecklingen går
            för långt.
          </note>
          <note>
            Konkret handlar det då om stöd till demokratiska strukturer,
            om stöd till demokratiska samhällsinstitutioner, om stöd till
            demokratiska partier och om stöd till embryon av folkliga demokratiska
            rörelser.
          </note>
          <note>
            Vi i Miljöpartiet upplever att detta till väldigt stor del saknas
            i den europeiska debatten i dag. En konflikt kan trappas upp och
            gå över i en konflikt där man använder våld mot människor, där
            man använder sig av mord och hussprängningar för sina politiska
            mål. Här finns det ytterligare en fas där man kan tänka sig civila
            interventioner.
          </note>
          <note>
            En massiv civil internationell närvaro prövades väldigt framgångsrikt
            i Latinamerika av den internationella fredsrörelsen under 80-talet
            när diktaturer mördade företrädare för de mänskliga rättigheterna,
            fackföreningsmänniskor och fredsaktivister. Men med sin civila
            internationella närvaro verkade man dämpande.
          </note>
          <note>
            Ett annat exempel är OSSE:s insatser i Kosovo för ungefär ett
            år sedan då man beslutade sig för att föra in 2 000 civila observatörer
            för att dämpa konflikten och skapa tid och utrymme för konfliktlösning
            och ett förhindrande av krig. Problemet var bara att det här egentligen
            var ett omöjligt beslut. Det existerade ju inte 2 000 välutbildade
            civila observatörer som kunde beivra brott mot mänskliga rättigheter,
            som kunde samla bevis mot krigsförbrytelser och som kunde genomföra
            polisiära insatser och skydda människor.
          </note>
          <note>
            Man annonserade i internationell och europeisk press och hade
            krav på körkort och engelskspråkighet
          </note>
          <note>
            - ungefär som om okvalificerad kontorspersonal söktes - men här
            handlar det om ytterst kvalificerade uppgifter. De här personerna
            saknades - det finns ingen organisation som har den beredskapen.
          </note>
          <note>
            Här tror jag att vi har mycket att utveckla i Europa när vi diskuterar
            en europeisk säkerhetspolitik. Miljöpartiet har i Europaparlamentet
            lagt fram ett förslag om civila interventionsstyrkor.
          </note>
          <note>
            Det är först när man misslyckas med att föregripa som det militära
            blir ett nödvändigt ont. Förra veckan var jag i Kosovo och besökte
            då den svenska bataljonen där nere och kunde bara konstatera att
            läget i
          </note>
          <note>
            Kosovo är extremt spänt. Vi har nu 300 svenska skyttesoldater
            i Kosovo. De har i uppgift att skydda små serbiska byar, att skydda
            de multietniska busstransporterna av framför allt serbiska kvinnor
            när de ska handla i andra byar och att skydda serbiska kyrkor.
          </note>
          <note>
            300 soldater i åttatimmarsskift innebär att Sverige bidrar med
            100 soldater till skydd för civila! Det måste vara ett systemfel
            när vi har en militärbudget på 40 miljarder och när det ska vara
            en huvuduppgift för försvaret att också agera internationellt
            att vi inte kan ställa upp med mer än 100 personer som operativt
            kan skydda civilas liv ute i det dagliga livet. Det här måste
            vi ändra på. Vi måste kunna få ut mer av vårt svenska försvar.
          </note>
          <note>
            Min slutsats efter resan i Kosovo är att Sverige bör öka sitt
            engagemang såväl militärt som, framför allt, när det gäller det
            civila för att kunna garantera och säkra en framtida fred i Kosovo.
          </note>
          <note type="speaker">
            Anf. 165 INGER LUNDBERG (s) replik:
          </note>
          <note>
            Fru talman! Det är viktigt att i anslutning till Lars
          </note>
          <note>
            Ångströms anförande framhålla att det är få länder som så aktivt
            har arbetat just för att man ska se de tidiga varningarna i internationella
            sammanhang och att det är få länder som med en sådan kraft har
            ställt upp på och stöttat FN:s fredsförebyggande arbete som just
            Sverige men vi har säkert mycket kvar att göra.
          </note>
          <note>
            Det är också angeläget att få andra länder med oss.
          </note>
          <note>
            Detta är ett viktigt skäl till att Sverige aktivt arbetar för
            fredsförebyggande åtgärder inom ramen för EU.
          </note>
          <note>
            Ett av FN:s stora problem är USA:s oförmåga att fullgöra sina
            uppgifter när det gäller annat än militära aktioner. Är det då
            inte angeläget att vi har ett gemensamt arbete, ett samarbete,
            i fredsförebyggande frågor i Europa?
          </note>
          <note type="speaker">
            Anf. 166 LARS ÅNGSTRÖM (mp) replik:
          </note>
          <note>
            Fru talman! Jo. Precis som jag nyss sade har Miljöpartiet i Europaparlamentet
            motionerat i den här riktningen. Det må vara att Sverige gör mycket
            men vi gör inte vad vi skulle kunna göra. Denna debatt förs här
            i kammaren utan regeringens närvaro, noterar jag. När jag var
            i Kosovo besökte jag bl.a. enheten för
          </note>
          <note>
            FN:s civila återuppbyggnadsprogram. Jag kunde då konstatera att
            även där behövs det oerhört mycket mer.
          </note>
          <note>
            Som tidigare konstaterats finns långt ifrån det antal poliser
            som man har beslutat om. Sveriges bidrag är 60 poliser men det
            saknas flera tusen. Det gör att kvinnor kidnappas för prostitution
            i Albanien. Människor mördas varje dygn. De mänskliga rättigheterna
            kränks.
          </note>
          <note>
            Jag tror att man även från svensk sida måste vara beredd att
            se till den civila återuppbyggnaden. Man måste vara beredd att
            finansiera och satsa lika mycket ekonomiskt här som man uppenbarligen
            är beredd att satsa på den militära delen. Det görs alltså tyvärr
            inte i dag. Vi skulle kunna göra mer.
          </note>
          <note type="speaker">
            Anf. 167 INGER LUNDBERG (s) replik:
          </note>
          <note>
            Fru talman! Lars Ångström har rätt i att länderna kommer in för
            sent, att det är först när kriserna finns med på de stora tidningarnas
            sidor som de uppmärksammas och att de kriser som man tidigt bearbetat
            inte märks och inte blir lika intressanta i den stora politiska
            debatten. Det här är viktigt. Därför behövs det grupper som långsiktigt
            samarbetar för fredens sak.
          </note>
          <note>
            Jag vill fråga Lars Ångström om han bl.a. mot bakgrund av Miljöpartiets
            och De grönas agerande i
          </note>
          <note>
            Europaparlamentet är beredd att se EU som en fredsutvecklande
            kraft.
          </note>
          <note type="speaker">
            Anf. 168 LARS ÅNGSTRÖM (mp) replik:
          </note>
          <note>
            Fru talman! Det är inte organisationen som är fredsskapande,
            utan det är samarbetet i sig som är fredsskapande och en garant
            mot väpnade konflikter.
          </note>
          <note>
            Vad man måste fokusera på är alltså hur samarbetet kan utvecklas.
            Det är ett faktum att EU har en gemensam säkerhetspolitik, och
            det förs en debatt i Europa om hur den ska utvecklas. Jag upplever,
            tyvärr, att den debatten fokuserar just på den militära hanteringen
            av kriser i stället för att fokusera på det civila konfliktförebyggande
            arbetet och utveckla den civila återuppbyggnadsfasen efter det
            att man gått igenom en militär fas.
          </note>
          <note>
            Jag vidhåller min kritik mot att Sverige inte gör tillräckligt.
            Jag tycker att det är talande att regeringen inte ens är representerad
            i kammaren under den debatt som vi nu för.
          </note>
          <note type="speaker">
            Anf. 169 GÖRAN LENNMARKER (m) replik:
          </note>
          <note>
            Fru talman! Först några ord om orsaken till att konfliktmönstret
            ändras, dvs. att vi inte ser så mycket konflikter mellan länder.
            Vi har byggt upp kraftfulla system för att förhindra konflikter
            mellan länder. Man får inte dra slutsatsen att just de systemen
            därför är mindre värda. De är tvärtom framgångsrika. Eller snarare
            framgångsrikare: Vi saknar inte helt konflikter som leder till
            krig mellan länder.
          </note>
          <note>
            När det sedan gäller frågan om att ta hand om krishantering är
            bekymret att vi faktiskt saknar mekanismer för att ta beslut.
            Vi har identifierat kriserna, vi har en hel del resurser, men
            vi saknar förmåga att gemensamt ta beslut, och därför behövs ett
            EU och en krishanteringsförmåga. Det är den centrala fråga som
            man ställer sig.
          </note>
          <note>
            Miljöpartiet verkar ju för att EU inte ska finnas och för att
            Sverige inte ska vara med i EU. Jag kan inte begripa hur man ska
            få detta att gå ihop. Man ska montera ned en av de organisationer
            som finns. Det finns andra - Nato och OSSE - men EU kan bli en
            kraftfull organisation.
          </note>
          <note>
            Vi kan se på insatsen i Makedonien, som var mycket framgångsrik.
            Ett kinesiskt veto gjorde att FN
          </note>
          <note>
            inte kunde fortsätta med den. I Kurdistan har USA
          </note>
          <note>
            och Storbritannien en skyddad zon för kurderna i norra Irak.
            Vi kan också se på det stora misslyckandet i Rwanda.
          </note>
          <note>
            Visst behöver vi ha organisationer som kan ta beslut och som
            har kraften att också genomföra dem, både civilt och militärt.
          </note>
          <note type="speaker">
            Anf. 170 LARS ÅNGSTRÖM (mp) replik:
          </note>
          <note>
            Fru talman! Det finns organisationer som kan fatta beslut, och
            Göran Lennmarker nämner FN och OSSE.
          </note>
          <note>
            Vi vet båda två att det finns problem med vetorätten, men organisationerna
            finns och det finns ofta en möjlighet att ta beslut. Jag upplever
            inte att det är där som det stora problemet ligger, utan det är
            att det saknas institutioner för ett kraftfullt civilt förebyggande
            agerande. Jag tycker att exemplet med OSSE:s 2 000
          </note>
          <note>
            civila verifikatörer illustrerar detta väldigt tydligt. De existerar
            inte i verkligheten. Det var ett omöjligt beslut att verkställa.
          </note>
          <note>
            Vi måste utveckla det civila innehållet, de civila mekanismerna
            och institutionerna.
          </note>
          <note type="speaker">
            Anf. 171 GÖRAN LENNMARKER (m) replik:
          </note>
          <note>
            Fru talman! Men det är ju så att vi bygger upp både den civila
            delen och den militära delen. Det är en del av beslutet i Helsingfors.
            Alla vi som har sett detta ute på fältet vet också att den civila
            insatsen ofta som en förutsättning har en kraftfull militär, som
            ger det skydd som krävs för att man över huvud taget ska kunna
            göra civila insatser, vare sig det gäller civilpolisiära eller
            humanitära insatser i Bosnien och i Kosovo. Kombinationen av de
            båda är nödvändig.
          </note>
          <note>
            Jag delar helt Lars Ångströms idé om att detta måste utföras
            kraftfullt, men det är ju precis det som
          </note>
          <note>
            EU är i färd med att göra - det EU som Lars Ångström och hans
            parti vill att vi ska gå ut ur.
          </note>
          <note type="speaker">
            Anf. 172 LARS ÅNGSTRÖM (mp) replik:
          </note>
          <note>
            Fru talman! Jag tar Göran Lennmarkers inlägg här som ett uttryck
            för att moderaterna med full kraft kommer att stödja det förslag
            som har lagts fram av bl.a. Miljöpartiet i Europaparlamentet om
            att utveckla de civila insatsstyrkorna för att aktivt och konkret
            kunna förebygga en konflikt. Jag tar mig också friheten att tolka
            det som ett stöd bl.a. för den motion som vi senare i vår kommer
            att ta ställning till och som syftar till att utveckla de konfliktförebyggande
            och konfliktlösande civila institutionerna. Jag upplever att också
            Göran Lennmarker stöder vikten av att de skapas.
          </note>
          <note>
            På detta sätt ger vi förutsättningar för att inte bara prata
            om vikten av att förebygga konflikter utan också i praktiken åstadkomma
            de instrument som kan utföra detta, något som vi i dag saknar.
          </note>
          <note type="speaker">
            Anf. 173 PER BILL (m):
          </note>
          <note>
            Fru talman! Lars Ångström var besviken över att regeringen inte
            är företrädd här under debatten. Sverige och internationaliseringen
            tycks vara någonting som inte står så högt på den socialdemokratiska
            agendan. När jag tittar ut över salen kan jag bara se en enda
            flitig socialdemokrat här. Någon socialdemokrat från utrikesutskottet
            finns inte närvarande.
          </note>
          <note>
            Fru talman! Jag tänker byta ämne och prata om de teknologiska
            framstegen. Jag tillhör optimisterna här i salen. Jag har under
            debattens gång sett både optimister och pessimister. De teknologiska
            framstegen har de senaste årtionena sakta men säkert minskat många
            länders beroende av enskilda råvaror. Framsteg inom medicin, matematik,
            fysik och kemi har redan på 1950-talet gjort att många länder
            och regioner blivit allt mindre beroende av råvaror, tung industri
            och jordbruk. Sakta men säkert har i stället högteknologisk industri
            vuxit fram.
          </note>
          <note>
            Framväxten av högteknologisk industri är inte jämnt fördelad
            över världen. Vissa regioner har varit mycket framgångsrika på
            det här området medan andra fortfarande lever kvar i jordbrukssamhället
            eller det tidiga industrisamhället.
          </note>
          <note>
            Under de senaste åren har den teknologiska utvecklingen accelererat,
            och stora och viktiga kunskapslyft har gjorts inom områden som
            bioteknik och informationsteknik. Detta har lett till att man
            med fog kan säga att kunskap och kompetens är ett lands eller
            en regions viktigaste konkurrensfördel.
          </note>
          <note>
            I den nya ekonomin är närhet och tillgång till billiga råvaror
            inte längre något särskilt viktigt. Företagen tvingas inte längre
            förlägga sin verksamhet till områden där det råkar finnas mycket
            järnmalm eller skog, för att ta två exempel.
          </note>
          <note>
            I stället söker sig dagens högteknologiska kunskapsföretag till
            områden där det finns kompetent och välutbildad arbetskraft, där
            det finns tillgång till riskkapital och där det redan finns en
            kritisk massa av andra högteknologiska företag, universitet och
            forskningsinstitut i världsklass.
          </note>
          <note>
            Denna tydliga och helt frivilliga koncentration av högteknologisk
            verksamhet till vissa områden har givit upphov till termen kunskapskluster.
          </note>
          <note>
            Under förra året hade jag det stora nöjet att på plats studera
            sex av USA:s ledande kunskapskluster inom bioteknik och informationsteknik.
            De kunskapskluster som jag besökte var The Research Triangle
          </note>
          <note>
            Park, North Carolina, Austin, Texas, Silicon Valley och södra
            delen av San Francisco, La Jolla och San
          </note>
          <note>
            Diego, Bostonområdet samt Silicon Alley i New
          </note>
          <note>
            York.
          </note>
          <note>
            Min tanke var att först på plats försöka förstå vad det är som
            gör att dessa kluster fungerar som magneter i den nya ekonomin
            och att sedan använda denna kunskap för att se till att såväl
            de etablerade svenska kunskapsklustren som de framväxande ges
            så goda förutsättningar som möjligt att växa och konkurrera på
            den globala kunskapsmarknaden.
          </note>
          <note>
            Fru talman! Efter min resa kan jag konstatera att framväxten
            av dessa världsledande kunskapskluster är mer komplex än man först
            kan tro. Att göra ett slags enkel receptbok för hur man ska skapa
            ett Silicon Valley går nog tyvärr inte. Helt klart är dock att
          </note>
          <note>
            USA:s världsledande företagsklimat men också vad amerikanerna
            själva kallar quality of life är två viktiga faktorer för att
            förklara varför företag och kreativa individer flyttar till en
            viss region.
          </note>
          <note>
            I mycket korta drag kan jag konstatera att det finns flera likheter
            mellan de kunskapskluster som jag har studerat men att det också
            finns stora skillnader.
          </note>
          <note>
            Det finns åtminstone fem viktiga skäl till att högteknologiska
            företag väljer att starta eller flytta till ett framstående kluster.
          </note>
          <note>
            Det första är tillgång till välutbildad och kunnig arbetskraft
            på det område som man arbetar inom.
          </note>
          <note>
            Det andra är god tillgång till kunniga serviceföretag, som kan
            hjälpa till med allt från att tillverka prototyper till att bistå
            med patentrådgivning och juridisk hjälp.
          </note>
          <note>
            Det tredje är en kultur som tillåter att tankar och idéer kan
            röra sig fritt mellan företag, universitet och forskningsinstitut.
          </note>
          <note>
            Det fjärde är att klustret uppfattas som ett trevligt ställe
            att arbeta och leva på, och det femte är att samtliga dessa kluster
            har minst ett, men ofta flera, ledande universitet och forskningsinstitut.
          </note>
          <note>
            Jag upptäckte också stora skillnader mellan de här kunskapsklustren.
            Det gäller t.ex. rent kulturella skillnader, som synen på att
            uppskatta både när en företagare blir mångmiljonär och när han
            går i konkurs. Det skiljer också i entreprenörsklimat. Det visar
            sig t.ex. att miljöer där det finns många storföretag inte är
            särskilt bra som entreprenörsklimat, medan det däremot finns mycket
            mer entreprenörsanda i kluster med många små och medelstora företag.
            Det är också mycket olika tempo i de här klustren. I vissa, som
            t.ex. New York och Silicon Valley, springer man mellan mötena,
            och i andra tar man det betydligt lugnare och hinner kanske med
            mera tid för eftertanke. Dessutom skiljer sig statusen för en
            entreprenör mellan de olika klustren. På vissa ställen är det
            hög status att starta eget, och på andra ställen ses man som lite
            konstig om man lämnar ett högavlönat jobb i ett storföretag för
            att starta eget.
          </note>
          <note>
            Fru talman! Efter att ha studerat de här klustren tror jag att
            man lugnt kan säga att vi står inför stora utmaningar. Efter att
            ha diskuterat drivkrafterna inom de här klustren med ett hundratal
            företagare, professorer, ekonomer, konsulter, politiker, journalister
            m.fl. kan jag konstatera att Sverige och många andra länder står
            inför oerhört stora utmaningar i den nya globala ekonomin. Sverige
            har flera kunskapskluster av hög kvalitet, och två av dessa, Stockholm-Uppsala-regionen
            och Malmö-Lund-regionen, nämndes ofta med stor respekt i de amerikanska
            kunskapsklustren.
          </note>
          <note>
            Men om Sverige ska lyckas måste vi dagligen arbeta med att skapa
            ett gott företags- och individklimat och att se till att staten
            ägnar sig åt det som är verkligt viktigt.
          </note>
          <note type="speaker">
            Anf. 174 LENNART VÄRMBY (v):
          </note>
          <note>
            Fru talman och gott folk! Om jag har förstått saken rätt är den
            allmänpolitiska debatten ämnad att ge oss folkvalda en möjlighet
            att säga vår mening utan att vara bundna till förslag från regeringen
            eller egna och andras motioner. Jag vill sjunga mitt hjärtas mening
            om Sverige och vår roll i världen, främst knutet till EU, EMU
            och WTO. Först och främst vill jag säga att en folkomröstning
            om EMU borde det bli för att i folkdjupet förankra det beslutet!
          </note>
          <note>
            Min utgångspunkt är den internationella solidariteten och min
            bestämda åsikt att vår solidaritet ska vara mer än en vacker paroll.
            När vi stöder den fria handeln så ska den inte bara vara fri utan
            också rättvis, precis som Lars Ohly och Hans Andersson har sagt
            tidigare i dag. Det behövs, ty klyftorna i världen och Sverige
            har ökat mellan fattig och rik. Miljöförstöring och fortsatt rovdrift
            på ändliga resurser gröper ur möjligheterna till en framtid.
          </note>
          <note>
            På område efter område ser vi i dag att en hållbar utveckling
            och solidarisk välfärd kräver lösningar som går utöver de gamla
            nationsgränserna. Social dumpning och de rikas smitande från skatt
            och ansvar måste mötas med grundläggande social trygghet och åtminstone
            futtiga 20 % kapitalskatt.
          </note>
          <note>
            Dessa lösningar kräver politiska former utöver och ovanför nationalstaten.
            Vad har vi? Jo, efter folkomröstningen är Sverige med i den europeiska
            unionen, och vi deltar i WTO, för att ta två aktuella exempel.
          </note>
          <note>
            Här i Sverige har - av i och för sig förklarliga skäl, men ändock
            enligt min mening mycket olyckligt
          </note>
          <note>
            - stora delar av arbetarrörelsen och allmogen låst sig i en helt
            negativ syn på EU. Visst: EU är rörelsefrihet för kapitalet i
            kombination med en enorm byråkrati kantad av skandaler, men vi
            måste inse att fienden inte är EU eller ens EMU eller för den
            delen WTO! I
          </note>
          <note>
            debatten låter det både medvetet och omedvetet som om allt negativt
            som händer skulle kunna fås att icke hända om vi bara finge tillbaka
            vår nationella och demokratiska självbestämmanderätt. Så är det
            ju inte i denna vår globaliserade värld. Sverige ut ur EU, eller
            att säga blankt nej till EMU, gott folk, löser inte ett enda problem.
          </note>
          <note>
            Lika främmande för mig är högerns och nyliberalernas motsatta
            ståndpunkt. Jublande entusiastiskt söker de besvärja verkligheten
            med den nyenkla lösningen: Gå med i EMU! Men, gott folk, inte
            heller
          </note>
          <note>
            EMU är i sig någon lösning.
          </note>
          <note>
            Vad ska man då göra? Ta oss ur EU, eländets Europa, eller erkänna
            att vi är en del geografiskt, kulturellt, politiskt och ekonomiskt
            och ta itu med problemen i stället för att spotta på namnskylten?
          </note>
          <note>
            Jag föredrar att vi tillsammans med andra progressiva - och de
            rödgröna idealen finns ju i miljoner medborgares sinnen oavsett
            nation - sätter i gång arbetet att förändra EU, EMU och WTO åt
            det håll vi vill se världen vandra. Det är mig helt främmande,
            både politiskt och inte minst personligen, att acceptera någon
            villkorslös kapitulation inför påstått övermäktiga ekonomiska
            krafter. Jag vill blåsa till strid!
          </note>
          <note>
            Vi borde gemensamt kunna åstadkomma ett Europa
          </note>
          <note>
            · där det luktar mindre fossila utsläpp, kärnkraften avvecklas
            och alternativen byggs ut, som statsministern lade ut texten om
            i förmiddags
          </note>
          <note>
            · där färre marginaliseras och tvingas bo under broar i Paris
            eller under en presenning i Värtahamnen
          </note>
          <note>
            · där behovet av militär inte ens räcker till för att motivera
            hemvärnet
          </note>
          <note>
            · där vadarfåglar badar i många bevarade våtmarker
          </note>
          <note>
            · där barnen ända från Gibraltar till Treriksröset har rätt att
            börja en förskola med låg maxtaxa eller kanske ingen maxtaxa alls
          </note>
          <note>
            · där man inte behöver krångla med att växla pengar om man bor
            öster om Rhen i Heidelberg och vill över en sväng och byta ut
            ölstopet mot ett glas gott Vin d'Alsace i Mulhouse.
          </note>
          <note>
            Nationalstaten, gott folk, har aldrig varit det slutliga och
            heliga målet för arbetarrörelsens kamp för demokrati, rättvisa
            och solidaritet. Socialismen skiljer inte på grek och portugis
            eller svensk och dansk. När nationellt självbestämmande i Sverige
            vill devalvera sig till ekonomiska fördelar på portugisiska och
            andra arbetares bekostnad, då ställer jag inte upp. En verklig
            union mellan jämlikar och jämställda måste grundas på individens
            fria samverkan och samarbete, som genom den kollektiva - ja, jag
            vill säga socialistiska -
          </note>
          <note>
            solidariteten ger varje individ utrymme och möjlighet. Det är
            denna solidaritetens rörelse som 1848
          </note>
          <note>
            uppmanade: Proletärer i alla länder, förena er!
          </note>
          <note>
            Hyperkapitalets profithunger upphör inte vid den ena eller andra
            nationens gränser. Detta kapitals makt är många gånger större
            än de flesta nationers. Motkraften måste vi bygga underifrån:
            löntagare, bönder, konsumenter, studenter, företagare med ansvar
            och politiker oavsett parti och nation som värnar demokratin.
          </note>
          <note>
            Och det finns verkligen mycket att ändra. Jag skäms över Ceuta
            och Melilla, de spanska enklaverna i Marocko, runt vilka EU rullar
            ut sin taggtråd och bygger murar för att hålla folk utanför EU.
            De är tecken på den människosyn och politik som givit oss
          </note>
          <note>
            EU:s restriktiva flyktingpolitik. Det är en skammens politik,
            när man bygger sådana nya Berlinmurar.
          </note>
          <note>
            Vår uppgift borde vara att stå längst fram på barrikaderna och
            slåss för en helt annan politik som grundar sig på arbetarrörelsens
            gamla goda värderingar om rättvisa och solidaritet, numera hand
            i hand med offensiv feminism och omvälvande ekologisk grön grundsyn.
            Denna fasta ideologiska grund gäller rimligen inte bara för den
            del av jordytan som är svenskt urberg utan lika mycket kalkrika
            alper, brittiska öar, ungersk pusta och de mjuka kullar som bär
            portugisiska korkekar. Dem har jag dessutom kollat in personligen,
            och de tål att tittas på!
          </note>
          <note>
            Min poäng är att EU är en politisk kamparena.
          </note>
          <note>
            Den ger oss, förutom alla andra skäl, en utomordentligt god anledning
            att sluta förbund med likasinnade utanför våra gränser. Det finns
            så himla mycket att göra, både inom och utanför EU. Jag vill att
            vi koncentrerar oss på det viktigaste.
          </note>
          <note>
            En sak skulle vi kunna göra gemensamt över partigränserna - kanske
            t.o.m. Lennmarker skulle kunna ställa upp - inför det ordförandeskap
            Sverige får om ett år i EU. Vi skulle kunna försöka formulera
            en gemensam offensiv svensk linje helt enhälligt. Jag skulle alltså
            bli stolt som svensk om vi kunde lyfta fram frågor som ökar medborgarnas
            människovärde och framtidstro, inte bara i Sverige och Europa
            utan världen. För mig vore jämställdhet och miljö rätt frågor,
            gärna dessutom i ett EU som är större än vad det är i dag.
          </note>
          <note>
            Till sist ett citat från Alain Krivine, EU-
          </note>
          <note>
            parlamentariker från Frankrike och från den trotskistiska yttersta
            vänstern. I en artikel i Le Monde förra veckan rapporterade han
            om arbetet i Bryssel, och trots mycken kritik mot EU slutar han
            så här, i min fria översättning: Likväl, om man vill att folken
            tar till sig den europeiska idén, måste man göra mer:
          </note>
          <note>
            deras politiska församlingar borde ges verklig makt och kontrolleras.
            Allt detta kräver ett verkligt demokratiskt och socialt uppbrott
            från det system som nu råder.
          </note>
          <note>
            Det är alltså dags, kamrater i denna kammare, att lägga undan
            skygglappar, rädslor och förfelad oro för det utländska och främmande.
            Vårt behov av en möjlig framtid kräver definitivt globala lösningar.
            EU,
          </note>
          <note>
            EMU och WTO är inte målet, men de kan bli vettiga verktyg på
            vägen. Min drivkraft är solidaritet och rättvisa.
          </note>
          <note>
            (Applåder)
          </note>
          <note type="speaker">
            Anf. 175 JOHAN PEHRSON (fp):
          </note>
          <note>
            Fru talman! Världen är i dag ett sammanflätat nätverk av stater,
            organisationer och människor. Den s.k. globaliseringen innebär
            att världen krymper för var dag. Kommunikationsrevolten och kunskapsrevolten
            har inneburit att beslut kan fattas mycket snabbt med hela världen
            som spelfält. Nationerna och deras parlamentariker känner sig
            inte sällan frustrerade, och jag likaså.
          </note>
          <note>
            Många har i dag efterfrågat hur vi ska tackla de utmaningar som
            följer av globaliseringen. Vi har hört
          </note>
          <note>
            Hans Andersson från Vänstern. Han har talat om starka kapitalgrupper
            som utnyttjar globaliseringen.
          </note>
          <note>
            Han har talat om hur man ska hävda den demokratiska processen.
            Vi kan inte blunda. Vem ska ta ansvar för det demokratiska mandatet,
            etc?
          </note>
          <note>
            Jag tror att samarbete är det enda som gäller. Därför är det
            skönt att höra Lennart Värmby med en ganska hygglig inställning
            till internationella samarbetsorganisationer som EU och samarbetet
            inom
          </note>
          <note>
            EMU och WTO. Det är ju så att globaliseringen föder globala marknadsmisslyckanden,
            eftersom det ännu saknas globalt effektiva organisationer. Om
            detta ska vi inte hymla. Det gäller att motverka det som är illojalt.
            Men en naturlig och fullt lojal konkurrens om strategiska resurser
            är inte ens önskvärd att stoppa.
          </note>
          <note>
            För mig känns det naturligt att ta beskattningen och skatterna
            som utgångspunkt för globaliseringens effekter. På de lokala skattemyndigheterna
            runtom i landet har man till uppgift att se till att rätt skatt
            ska betalas i rätt tid. Riksdagen har fastlagt lagstiftning och
            nivån på skatterna. Det har länge inte varit en alltför svår uppgift,
            åtminstone för den som har varit någorlunda bevandrad i skattejuridik.
          </note>
          <note>
            De allt högre svenska skatterna har i ett internationellt perspektiv
            mött ett motstånd genom den tilltagande globaliseringen. Den svenska
            politiken på skatteområdet formas inte längre endast av oss här
            i riksdagen. Avregleringar, effektiva transporter, informationsteknik
            och EMU är några faktorer som starkt bidrar till ökad rörlighet
            för varor, tjänster, kapital och människor.
          </note>
          <note>
            Det är något som vi genom medlemskapet i EU
          </note>
          <note>
            starkt har eftersträvat. Men globaliseringen påverkar hela världen.
            EU är trots allt en liten del av världen för företag och människor
            som kan dra fördel av den globala byn. Denna internationella utveckling
            sätter således en starkt press på svenska skattebaser men även
            på skattebaser i andra EU-länder.
          </note>
          <note>
            Vi ser således en helt ny verklighet för stater och företag.
            Öppna och internationellt uppknutna länder som Sverige med små
            hemmamarknader och förhållandevis extremt stora företag kan på
            lång sikt inte avvika från det internationella genomsnittet för
            viktiga skattebaser. Effekten blir i så fall att företag och människor
            flyttar till en stat med lägre skatter på dessa centrala områden.
          </note>
          <note>
            Enligt OECD finns det i dag ca 50 s.k. skatteparadis i världen,
            dvs. skatteregimer som saknar allt vad uppgiftsskyldighet, kontroll
            och register heter. Dessutom har de flesta civiliserade länder
            i vår egen del av världen mer eller mindre ägnat sig åt olika
            former av illojal skattekonkurrens. Sverige är nästan det enda
            undantaget. Observera att med detta avser jag inte lojal skattekonkurrens.
            Det är någonting helt annat.
          </note>
          <note>
            Det innebär att ett land väljer att ha en låg skatt och att låta
            människor själva finansiera mer av välfärdstjänsterna genom demokratiska
            val.
          </note>
          <note>
            Effekten blir ändå densamma. Man suger åt sig människor och företag
            som vill betala lägre skatt från hela världen. Direktinvesteringarna
            av världens ekonomiskt största länder, de s.k. G 7-länderna, ökade
          </note>
          <note>
            1985-1994 i lågskatteländer med fem gånger och uppgick till 200
            miljarder dollar. Sedan dess lär de inte ha minskat, och det har
            gått fem år sedan dess.
          </note>
          <note>
            I framtiden kan Sverige sannolikt därför mindre utforma sin skattepolitik
            med hänsyn till vad vi tycker att vi ska beskatta, utan det handlar
            snarare om vad vi faktiskt kan beskatta utan att viktiga skattebaser
            drivs ut av höga skatter. Vi kan dock alltjämt glädjas åt att
            vi inte är ensamma om att ha det svårt. Hela Europa står inför
            stora utmaningar.
          </note>
          <note>
            Inom EU arbetar man med att försöka minska effekten av globaliseringseffekter
            just på skatteområdet.
          </note>
          <note>
            Nu blev det inget genombrott för gemensamma skatteregler i EU
            vid det senaste toppmötet i Helsingfors.
          </note>
          <note>
            Miniminivåer på skatter i EU kan dock endast kortsiktigt behålla
            kapital och kvalificerad arbetskraft inom EU. Att tro att en harmonisering
            av skatterna i
          </note>
          <note>
            EU kan kedja fast mycket rörliga skattebaser är på gränsen till
            navelskåderi. Men det är bra att man inom
          </note>
          <note>
            EU motverkar den illojala skattekonkurrensen bland dess medlemmar.
          </note>
          <note>
            EU:s nya ordförandeland är såvitt jag har förstått mycket ambitiöst
            i sina ansträngningar att försöka bryta dödläget i samtal om en
            minimiskatt på sparande. Men oddsen för framgång är tyvärr dåliga.
            Jag hade själv förmånen att nyligen vara med skatteutskottet i
            England och träffa detta motsträviga Storbritannien som faktiskt
            har vissa delvis hållbara argument mot en uppgörelse vad gäller
            miniminivå på skatt. Det borde dock kunna gå att nå någon form
            av kompromiss när det gäller informationsutbyte för sparande.
          </note>
          <note>
            Därmed skulle vi även kunna nå en framgång när det gäller regler
            för att förhindra illojal skattekonkurrens mellan EU-länderna,
            dvs. enbart inom EU, och beskattning av avkastning på royalty
            för företag som arbetar i flera länder. Det finns nämligen i dag
            en katalog inom EU med ungefär 60 sådana illojala tillämpningar
            där länderna försöker överträffa varandra i skatteförträfflighet,
            dvs. att man genom skattebidrag försöker locka till sig utländska
            investerare.
          </note>
          <note>
            Detta måste stävjas och får inte fortsätta bara därför att man
            inte kommer överens om räntorna och sparandet. Går det inte att
            övertala Storbritannien måste frågor om illojal skattekonkurrens
            och royalty frikopplas så att vi där når ett steg framåt. På lång
            sikt är det ändå arbetet inom OECD som är viktigast. Det är här
            det krävs åtgärder mot skatteparadis och mot illojala skatteregler
            i länder av ekonomisk betydelse.
          </note>
          <note>
            Samtidigt som vi klämmer åt skatteparadisen ska vi också ha ett
            samarbete för att erbjuda skatteparadisen bistånd. De måste ha
            en chans att lämna ett allmänt vilda västern-system när det gäller
            bolagsrätt och skatterätt.
          </note>
          <note>
            Under denna långa väntan på framgång regionalt inom EU och globalt
            inom t.ex. OECD måste Sverige rusta sig för det ökade trycket
            på våra skattebaser.
          </note>
          <note>
            Förslag saknas inte: kapitalskatt, förmögenhetsskatt, samlad
            förmögenhetsskatt, personbeskattning, osv.
          </note>
          <note>
            Det finns en rad förslag på åtgärder som skulle vara fördelaktiga
            för Sverige för att behålla kvalificerad personal och kunskapsintensiva
            förtag i vårt land.
          </note>
          <note>
            Den svenska skattepolitiken måste således möta framtidens utmaning
            och inte gårdagens. Vi kan börja med en återgång till den skattereform
            som liberaler och socialdemokrater var överens om för snart tio
            år sedan. Sedan dess har dock behovet av ett internationellt robust
            och sunt skattesystem inte minskat utan ökat. Förändringar i sådan
            riktning skulle innebära att de lokala skattemyndigheterna, som
            jag talat om, får fortsätta med att arbeta för att ta upp rätt
            skatt i rätt tid, kanske med den skillnaden att det är en något
            större kaka att beskatta.
          </note>
          <note type="speaker">
            Anf. 176 ARNE KJÖRNSBERG (s) replik:
          </note>
          <note>
            Fru talman! Jag har en kort enkel fråga till Johan
          </note>
          <note>
            Pehrson. Tycker Johan Pehrson att en rimlig utgångspunkt är att
            det är företag som ska konkurrera och inte stater?
          </note>
          <note type="speaker">
            Anf. 177 JOHAN PEHRSON (fp) replik:
          </note>
          <note>
            Fru talman! Ja, jag vill hävda att det är rimligt att det är
            företag som ska konkurrera. Stater ska inte konkurrera på ett
            illojalt sätt. Om man är för en marknadsekonomi och en sund konkurrens
            som ökar välståndet, ett välstånd som vi sedan ska fördela på
            ett rimligt sätt så att vi i vår tur kan få ännu mer ökat välstånd,
            är det bra att det är företagen som konkurrerar.
          </note>
          <note type="speaker">
            Anf. 178 ARNE KJÖRNSBERG (s) replik:
          </note>
          <note>
            Fru talman! Det var ett bra klargörande. Men Johan Pehrson måste
            också definiera vad han menar med illojal skattekonkurrens. Är
            det att ha 0,05 %
          </note>
          <note>
            förmögenhetsskatt? Vad är illojal skattekonkurrens?
          </note>
          <note>
            Vi är överens om att när t.ex. Irland tidigare hade särskilda
            skatteregler för utländska företag jämfört med de irländska var
            det illojalt. Men vad är illojalt för Johan Pehrson?
          </note>
          <note type="speaker">
            Anf. 179 JOHAN PEHRSON (fp) replik:
          </note>
          <note>
            Fru talman! Det illojala består i att man saknar genomskinlighet,
            man saknar fundamenta i register och man har inget som helst informationslämnande.
          </note>
          <note>
            Det är illojalt. Men att man har en låg skattenivå är inte illojalt.
            När Irland nu har 12 ½ % i bolagskatt finns det inget illojalt
            i detta. Däremot är det ett utslag för att medborgarna på Irland
            och den regering som de har röstat fram gör den bedömningen att
            det är fördelaktigt för medborgarna på Irland att ha låga skattesatser
            på bolag, eftersom detta är en väldigt rörlig skattebas. Detta
            kan vi tycka vad vi vill om, men jag tror att det är ett faktum.
          </note>
          <note type="speaker">
            Anf. 180 BERTIL PERSSON (m):
          </note>
          <note>
            Fru talman! Huvudtemat för dagens debatt är internationaliseringen.
            Vi har tre statsråd i UD, och ändå har kammaren den här dagen
            varit kemiskt fri från representation från Utrikesdepartementet.
            Detta är anmärkningsvärt.
          </note>
          <note>
            Fru talman! Globaliseringen är nära kopplad till informationssamhället
            och kunskapssamhället. Några av nyckelfrågorna för Sveriges framtid
            är precis de som Per Bill nyligen redovisade här. Konkurrensen
            i kunskapssamhället är stenhård och hårdnar hela tiden, och Sverige
            tappar mark.
          </note>
          <note>
            90 % av alla forskare i världshistorien lever i dag.
          </note>
          <note>
            Vissa branscher har en mycket stark utveckling. Man kan konstatera
            att i dag går 40 % av alla forskningssatsningar till informationstekniken
            och 20 % till gentekniken. Den avvägningen har vi dessvärre inte
            i
          </note>
          <note>
            Sverige. Andra starka områden är optik, miljö- och solarteknik
            och rena livsmedel.
          </note>
          <note>
            Även utrikesutskottet var i Kalifornien och tittade på några
            av dessa framgångskluster. Man kan konstatera att de är utomordentligt
            attraktiva för avancerade forskare från hela världen. I själva
            verket är bara
          </note>
          <note>
            40 % av ledarna inom IT-företagen, både vad gäller teknik och
            intranät, i dag amerikaner i de kaliforniska företagen. Det handlar
            i stor utsträckning om indier och kineser. Kompetensen är snabbrörlig
            i det moderna samhället. Man satsar också stenhårt på att utbilda
            så många som möjligt så kvalificerat som möjligt. Två universitet
            per miljon invånare anses vara ett absolut minimum när det gäller
            att bygga ut utbildningen. Knytningen mellan industri och universitet,
            mellan tillämpad forskning och grundforskning, satsar man också
            stenhårt på.
          </note>
          <note>
            Men det är inte bara USA som är framgångsrika.
          </note>
          <note>
            Man kan titta på en rad andra länder. T.o.m. Indien har ju i
            dag i Bangalor världens främsta dataprogrammerare. De riktigt
            svåra dataprogrammen görs i dag i Bangalor.
          </note>
          <note>
            I Sverige är intagningen till de långa akademiska utbildningarna
            inte ens hälften av vad den är i länder som USA, Kanada och Japan,
            länder som en gång var våra viktiga konkurrentländer. Dessutom
            är exempelvis civilingenjörsutbildningen i Sverige 4 ½ år medan
            konkurrentländerna har utbildningar på sex-sju år.
          </note>
          <note>
            Vi har ökat intagningarna de senaste tre åren från
          </note>
          <note>
            12 % till ungefär 15 %, men vi har inte ökat anslagen till universiteten.
            Till lägre anslag ska man producera fler examina. Man har dessutom
            försökt att urholka de forskningsfonder som den borgerliga regeringen
            tillskapade av strategiska skäl.
          </note>
          <note>
            Låt mig ta ett exempel på den svenska utbildningen. Vi kan titta
            på den svenska medicinska forskningen. Under åren 1981-1997 har
            antalet citat av svenska forskare gått ned från 1,5 % till 1,2
            % av citaten i världslitteraturen. Det är ett allvarligt fall.
            Det är framför allt biokemi, fysiologi och neurologi, dvs.
          </note>
          <note>
            viktiga ämnen för inte minst läkemedelsindustrin, som har tappat
            mark. Det finns inte samma tapp av mark i länder som USA, England,
            Schweiz eller Kanada.
          </note>
          <note>
            Om man tittar på samverkan med industrin, det vi kallar för den
            tredje uppgiften, består den vid våra universitet vanligen av
            ett litet kontor där några man ordnar sammanträden med företagarna
            med vissa mellanrum. Malmö skulle ju få ett centrum för kompetensutveckling,
            men det har man lagt ned. Det skulle ha 3 000 studenter, men det
            är nedlagt.
          </note>
          <note>
            Man måste jobba tätt med industrin om man ska nå resultat. Det
            handlar om att utnyttja det levande bibliotek som ett universitet
            är. Det handlar om att forskningscheferna i industrin också jobbar
            som adjungerade professorer, att man har industridoktorander,
            att man kan byta arbetsplatser, att man kan ha kombinationstjänster
            mellan högskola och industri.
          </note>
          <note>
            I någon mån börjar nu industrin vakna. Man har konstaterat att
            man sannolikt måste lyfta ett steg. Där man förr hade gymnasieingenjörer
            behöver man i dag civilingenjörer, och där man tidigare hade civilingenjörer
            behöver man i regel disputerade forskare.
          </note>
          <note>
            Det börjar komma, och det kan tänkas komma en förbättring.
          </note>
          <note>
            Det finns ett lysande exempel. Man tittade nyligen på de 50 företag
            som har ökat aktieägarvärdet mest.
          </note>
          <note>
            Det typiska för de europeiska företagen var att man hade gjort
            det genom att sparka folk och rationalisera.
          </note>
          <note>
            Det typiska för de amerikanska företagen var att man hade ökat
            kompetensinnehållet. Man hade nysatsat och anställt fler med högre
            kompetens. Det är en väsentlig skillnad, inte minst om man försöker
            se det i ett längre perspektiv.
          </note>
          <note>
            Jag tror att det är väldigt viktigt att utbildning får löna sig.
            En svensk civilingenjör som flyttar till
          </note>
          <note>
            Tyskland får nettolönen ökad till det dubbla. Det är dålig avkastning
            på studier i Sverige. Det är t.o.m. så nu att av de civilingenjörer
            i Sverige som har invandrarbakgrund har vi en nettoutflyttning
            med 60 civilingenjörer om året.
          </note>
          <note>
            Spetsteknologi är en elitsatsning, precis som idrotten. Det handlar
            inte om fördelning och rättvisa.
          </note>
          <note>
            Det är stenhård konkurrens, och det är kompetensen som är nyckeln
            i kunskapssamhället. Det gäller att hela tiden utvecklas. Det
            handlar om informationsförsörjning, grundforskning, rätt nischer
            och företagsklimat.
          </note>
          <note>
            Fru talman! Vi har stora utmaningar framför oss, men vi har också
            stora möjligheter. Vi har mycket att lära från världen omkring
            oss.
          </note>
          <note type="speaker">
            Anf. 181 ARNE KJÖRNSBERG (s) replik:
          </note>
          <note>
            Fru talman! Sakinnehållet i Bertil Perssons anförande är av den
            karaktären att jag varken har kunskap eller erfarenhet för att
            kunna diskutera det. Jag brukar inte diskutera formfrågor, men
            det var Bertil Persson som inbjöd till det. Bertil Persson ondgjorde
            sig över att inget av statsråden i Utrikesdepartementet var på
            plats.
          </note>
          <note>
            Min korta och enkla fråga till Bertil Persson är: Är det inte
            bra att regeringschefen sitter på plats och lyssnar på Bertil
            Persson?
          </note>
          <note type="speaker">
            Anf. 182 BERTIL PERSSON (m) replik:
          </note>
          <note>
            Fru talman! Jag ska villigt erkänna att jag är utomordentligt
            hedrad av detta. Jag hoppas dessutom att regeringschefen noterade
            vad jag sade när det gäller Malmös centrum för kompetensutveckling.
            Där har vi nog båda två anledning att reagera lite häftigare än
            vad som har gjorts hittills.
          </note>
          <note>
            Däremot måste jag säga att jag fortfarande utomordentligt gärna
            hade sett någon representant från UD
          </note>
          <note>
            när vi diskuterar internationaliseringen. Men det bästa är gott
            nog!
          </note>
          <note type="speaker">
            Anf. 183 INGER LUNDBERG (s) replik:
          </note>
          <note>
            Fru talman! Sverige har ett allvarligt problem. Jag tror att
            vi har den grinigaste opposition som finns i hela världen, som
            hamnade i en djup depression i början på 90-talet och inte har
            tagit sig ur den.
          </note>
          <note>
            Bertil Persson har inte sett att det har satsats 5-
          </note>
          <note>
            6 miljarder kronor på högre utbildning under den senaste tiden.
            Han kanske inte har noterat en kraftigt ökad utbildning av högskoleingenjörer
            och civilingenjörer.
          </note>
          <note>
            Bertil Persson jämför längden på den svenska civilingenjörsutbildningen
            med den amerikanska, fast han vet att det är 17-åringar, som långtifrån
            har en svensk gymnasieexamen, som går i amerikansk civilingenjörsutbildning.
          </note>
          <note>
            Var lite gladare, Bertil Persson! Räta på ryggen!
          </note>
          <note>
            Var glad över att Sverige efter Schweiz är det land som nu har
            flest disputerade!
          </note>
          <note>
            Ser inte Bertil Persson det som händer inom t.ex.
          </note>
          <note>
            den svenska IT-sektorn i dag?
          </note>
          <note type="speaker">
            Anf. 184 BERTIL PERSSON (m) replik:
          </note>
          <note>
            Fru talman! Jag påpekade i mitt anförande att det har skett en
            förbättring här de senaste åren. Men det är också så att vi har
            en bra bit kvar för att ligga i den internationella konkurrensens
            topp.
          </note>
          <note type="speaker">
            Anf. 185 INGER LUNDBERG (s) replik:
          </note>
          <note>
            Fru talman! Det är bra att Bertil Persson ser att den socialdemokratiska
            regeringen har prioriterat forskning och högre utbildning, att
            Sverige är på gång och att vi ska stå för att Sverige är ett land
            där vi har spetskompetens. Thomas Östros förbereder nu en forskningsorganisation
            som ska ge möjlighet att både mobilisera på bredden och satsa
            på de områden där vi är riktigt starka.
          </note>
          <note>
            Jag hoppas att Bertil Persson orkar se att det börjar bli ett
            allt större intresse för utländska studenter att komma till Sverige,
            för utländska forskare att vara med här, och ett nära utbyte,
            som Per Bill sade tidigare, mellan svenska universitet och de
            mest kvalificerade universiteten i t.ex. Förenta staterna.
          </note>
          <note type="speaker">
            Anf. 186 BERTIL PERSSON (m) replik:
          </note>
          <note>
            Fru talman! Det är alldeles utmärkt att det görs en del. Det
            kan göras mera. Bl.a. kan man konstatera att de forskare som kom
            hit förr i tiden ofta var amerikaner och engelsmän. I dag är de
            i stor utsträckning kineser, koreaner och indier. Den skillnaden
            kan möjligen säga någonting, men det är ändå bra att de kommer.
          </note>
          <note type="speaker">
            Anf. 187 HELENA BARGHOLTZ (fp):
          </note>
          <note>
            Fru talman! Mitt anförande här i kväll kommer att handla om varför
            EMU är så bra för jämställdheten.
          </note>
          <note>
            Det har äntligen kommit en avsiktsförklaring från statsministern
            om att Sverige bör gå med i valutaunionen, EMU. Men osäkerheten
            kvarstår. Socialdemokraterna är fortsatt vankelmodiga och har
            ännu inte givit något besked om när Sverige bör gå med, ej heller
            när och hur frågan om medlemskap bör avgöras.
          </note>
          <note>
            Det socialdemokratiska beskedet i EMU-frågan innebär bara en
            fortsatt förhalning. Det skadar Sverige. Riskerna för att fler
            företag ska flytta utomlands ökar. Det försvårar Sveriges möjligheter
            att vara ett effektivt ordförandeland 2001. Det minskar Sveriges
            inflytande i EU, och det är negativt för jobben.
          </note>
          <note>
            Det är min och Folkpartiets verkliga förhoppning att den socialdemokratiska
            kongressen i mars kan ge ett tydligare besked till svenska folket,
            och för den delen även till regeringen, om tidpunkten för ett
            medlemskap samt om frågan ska avgöras genom en folkomröstning
            eller ej.
          </note>
          <note>
            Folkpartiets besked är tydligt. Vi vill att Sverige går med i
            EMU. Vi vill se ett snabbt beslut om folkomröstning hösten 2000.
            Då skulle Sverige kunna vara fullvärdig medlem i EMU och utöva
            ett framgångsrikt ordförandeskap när Sverige leder EU första halvåret
            2001.
          </note>
          <note>
            Fru talman! Det finns en föreställning om att eurosamarbetet
            är ett kapitalismens påfund, ett
          </note>
          <note>
            "direktörernas Europa". Det finns också en föreställning bland
            vissa EMU-motståndare om att euron är dålig för jämställdheten.
            Ingenting kunde vara mer felaktigt.
          </note>
          <note>
            Ett svenskt deltagande i eurosamarbetet leder med stor sannolikhet
            till att tillväxten och sysselsättningen blir högre än vad den
            skulle bli om vi stannar utanför.
          </note>
          <note>
            Om vi ska få resurser som gör det lättare att ta hand om barn
            och gamla, bra barnomsorg, bra skola och bra äldreomsorg måste
            vi ha en stark ekonomi. Det får vi genom hög sysselsättning och
            god tillväxt i den privata sektorn. Det är den privata sektorn
            som är skattebasen, som bekant. Med en privat sektor, ett näringsliv
            som växer, får vi resurser som ger förutsättningar för just bra
            barnomsorg, bra skola, bra äldreomsorg och bra sjukvård. Då skapar
            vi verkligen bättre förutsättningar för jämställdhet mellan män
            och kvinnor.
          </note>
          <note>
            EMU-motståndare försöker ofta framställa EMU
          </note>
          <note>
            som orsaken till neddragningar i de offentliga utgifterna, och
            att om vi bara ställer oss utanför kan verksamheten i offentliga
            sektorn och bidragen börja öka igen. Detta är givetvis inte möjligt.
            Genom att använda vad som för de flesta är främmande uttryck som
          </note>
          <note>
            "konvergenskrav" och "penningpolitik" kan man försöka dölja det
            som vanligt sunt förnuft och varje husmor känner, nämligen att
            man kan inte i längden göra av med mer pengar än man tjänar in.
            Sverige får sämre, inte bättre, möjligheter att betala barnbidrag
            och bedriva äldreomsorg om vi står utanför.
          </note>
          <note>
            Fru talman! Inriktningen på den ekonomiska politiken är viktig
            för jämställdheten. Offentliga utgifter som är större än inkomsterna
            ger underskott och driver på inflationen. Växande statsskuld ger
            större ränteutgifter och ekonomiska bördor för våra barn.
          </note>
          <note>
            Höjda skatter ger färre jobb. Inflationen tar från de fattiga
            och ger till de rika. En sådan inriktning av den ekonomiska politiken
            riskerar att leda till ett utanförskap, och det är naturligtvis
            dåligt för jämställdheten.
          </note>
          <note>
            EMU medför bättre förutsättningar för våra företag. Bra villkor
            för såväl de små som de stora företagen ger fler jobb. Det ger
            fler kvinnor möjlighet till arbete och egen inkomst. Det ger också
            fler skattebetalare. Bara så kan vi långsiktigt betala för barnomsorg,
            sjukvård och skola och också för föräldraförsäkring och barnbidrag.
            Låg inflation gör att lönen räcker till mer. Det är Folkpartiets
            politik, och den är mycket bra för jämställdheten.
          </note>
          <note>
            Fru talman! En ytterligare aspekt att ta upp i detta sammanhang
            är den betydelse EMU har för den enskilde konsumenten. Konkurrensverket
            har i en rapport nyligen analyserat konkurrensläget på den svenska
            marknaden och konstaterar att stora problem föreligger. Bl.a.
            visar man i rapporten att prisnivån i
          </note>
          <note>
            Sverige fortfarande ligger ca 20 % över den europeiska. Ett skäl
            till att skillnaden i prisnivåer är så stor anger man vara att
            Sverige står utanför valutaunionen. För att konsumenterna ska
            få ökad ekonomisk välfärd förordas således ett medlemskap i EMU.
          </note>
          <note>
            Ett EMU-medlemskap kommer att medföra ökad konkurrens och lägre
            priser inom exempelvis dagligvaruhandeln. Detta kommer att ha
            stor ekonomisk betydelse för den enskilde konsumenten, särskilt
            för den som har en begränsad privatekonomi. Många kvinnor tillhör
            denna kategori. Ett EMU-medlemskap skulle därför särskilt gagna
            denna grupp.
          </note>
          <note>
            Fru talman! Jag hoppas nu att statsministern, efter att ha lyssnat
            på mitt anförande, lyckas övertyga sin jämställdhetsminister om
            att jag har rätt och att hon har fel. EMU är bra för jämställdheten,
            eller hur?
          </note>
          <note type="speaker">
            Anf. 188 LENNART VÄRMBY (v) replik:
          </note>
          <note>
            Fru talman! Även om jag nyss var i talarstolen och personligen
            förespråkar ett mer aktivt engagemang i EU, EMU och andra internationella
            organisationer tycker jag ändå att Helena Bargholtz och Folkpartiet
            tar i lite mycket här. Det lät som en ren uppräkning av enbart
            plusfaktorer när det gäller EMU, speciellt kopplat till jämställdheten.
            Jag skulle kunna räkna upp mängder med problem i samband med
          </note>
          <note>
            EMU. Ser Helena Bargholtz inga som helst hot, faror, problem
            i samband med EMU, gärna kopplat till jämställdheten?
          </note>
          <note type="speaker">
            Anf. 189 HELENA BARGHOLTZ (fp) replik:
          </note>
          <note>
            Fru talman! Det är självklart att jag låter väldigt positiv,
            men jag är en väldigt stark EMU-anhängare.
          </note>
          <note>
            Jag tycker att det är väldigt intressant att se vad som händer
            för kvinnor i de länder som gått med i EMU.
          </note>
          <note>
            Jag har, fru talman, ännu inte fått några signaler om att kvinnor
            där har reagerat. Jag är ordförande för folkpartikvinnorna och
            följer vad som händer på
          </note>
          <note>
            Europanivån. Jag läser den tidning som kommer om kvinnor i Europa.
            Som sagt har jag ännu inte fått några signaler om att det här
            skulle drabba kvinnorna.
          </note>
          <note>
            Särskilt spännande blir det naturligtvis att se hur det går för
            kvinnorna i Finland. Det kommer vi snart att kunna märka nu när
            Finland är en fullvärdig medlem av EMU. Låt oss våga gå med i
            EMU.
          </note>
          <note type="speaker">
            Anf. 190 LENNART VÄRMBY (v) replik:
          </note>
          <note>
            Fru talman! Det var en undansteppning. Helena
          </note>
          <note>
            Bargholtz kunde inte ge något tydligt exempel på någon enda problemkoppling
            till EMU, speciellt kopplat till jämställdheten. Hon vill tvärtom
            koppla allt positivt, lite svepande, i de länder som är med i
          </note>
          <note>
            EMU till att jämställdheten främjas av medlemskapet i EMU. Kan
            det inte vara så att samtliga saker som har främjat jämställdheten
            i de medlemsstater som är med i EMU kommer av helt andra orsaker
            än av
          </note>
          <note>
            EMU-medlemskapet?
          </note>
          <note>
            Kan Helena Bargholtz ge ett konkret exempel på att just medlemskapet
            i EMU skulle ha främjat jämställdheten alternativt inte främjat
            den?
          </note>
          <note type="speaker">
            Anf. 191 HELENA BARGHOLTZ (fp) replik:
          </note>
          <note>
            Fru talman! Jag kan naturligtvis inte så i detalj specificera
            detta, men det är också svårt att jämföra de olika europeiska
            länderna. Man har varit med i
          </note>
          <note>
            EMU en förhållandevis kort tid, och förutsättningarna har ju
            varit väldigt olika.
          </note>
          <note>
            Fru talman! Låt mig bara nämna att vi må tycka att vi är jättebra
            på jämställdhet i Sverige. I visst avseende är vi det. Vi har
            många kvinnor ute på arbetsmarknaden. Men å andra sidan - och
            det tycker jag är väl så viktigt att framhålla i det här sammanhanget
            - finns många kvinnor i t.ex. Frankrike och
          </note>
          <note>
            Finland på högre nivå än i Sverige. Löneskillnaderna är väl så
            stora i Sverige som i andra europeiska länder. Det beror lite
            grann på vilken bedömning man gör av hur en jämställdhet ska se
            ut. Det kanske inte alltid är den svenska modellen för jämställdhet
            som ska vara rådande.
          </note>
          <note type="speaker">
            Anf. 192 CARL FREDRIK GRAF (m):
          </note>
          <note>
            Fru talman! Jag hade tänkt att försöka anlägga ett medborgarperspektiv
            på några frågor som har anknytning till skatter och socialförsäkringar.
            Måhända kanske någon kommer att tycka att det inte är så övergripande
            saker jag tar upp, men det är sådant som berör många och framför
            allt alltfler människor.
          </note>
          <note>
            Först vill jag emellertid säga någonting om det besök i Storbritannien
            som Johan Pehrson redan har relaterat till och som några av oss
            i skatteutskottet genomförde i förra veckan. Det gav en inblick
            i internationella förhållanden som var intressanta.
          </note>
          <note>
            Vi träffade framträdande politiker från både Labour och Tories.
            Den första observation man kan göra är att den allmänna skattepolitiska
            debatten ser helt annorlunda ut i Storbritannien än i Sverige.
            I Sverige har vi en socialdemokrati som ständigt är beredd att
            försvara högskattesamhället. I England finns det knappt någon
            skattedebatt alls av det slag som vi ofta ser mellan just moderater
            och socialdemokrater här hemma. En företrädare för Labour sade
            i klartext ungefär så här: Vi gick till val på att bibehålla de
            låga skatterna och att inte höja de offentliga utgifterna. Då
            ska vi hålla i minnet att skattetrycket i England är väsentligt
            lägre än vad det är i Sverige. Flera av politikerna från båda
            partierna som vi hade anledning att föra en dialog med strök också
            under vikten av att fullfölja lågskattepolitiken som ett viktigt
            led i att hålla nere arbetslösheten. Det kunde vara intressant,
            fru talman, att bara nämna detta lilla rapsodiska intryck från
            några dagars studiebesök. Omvärldsorientering är nyttigt inte
            minst i det internationella perspektiv som vi har i den här allmänpolitiska
            debatten.
          </note>
          <note>
            Vi fick också veta att i dag bor och arbetar mellan
          </note>
          <note>
            30 000 och 40 000 svenskar i Storbritannien. Det för mig över
            till mitt egentliga ämne för dagen, nämligen människors benägenhet
            att flytta mellan länder. Det kan bero på familjeförhållanden,
            arbete eller på att man helt enkelt för en kortare eller längre
            tid eller t.o.m. permanent vill bosätta sig i andra miljöer.
          </note>
          <note>
            För ett tag sedan kunde vi läsa i tidningen om en svensk kvinna
            som tillfälligt bodde i ett annat land men betalade full skatt
            i Sverige och likväl inte hade rätt till föräldraförsäkring. Jag
            har under hösten i flera omgångar varit i kontakt med svenskar
            som emigrerat från Sverige till Spanien. De har fått erfara vad
            det innebär att två länder inte kunnat komma överens om hur skattesystemet
            ska fungera på ett smidigt sätt.
          </note>
          <note>
            Konsekvensen är att många människor får betala skatt samtidigt
            i två länder och först senare eventuellt få tillbaka en del av
            de skattekostnader man har haft och legat ute med. Många upplever
            det som märkligt att man över huvud taget ska betala skatt i Sverige
            på vissa inkomster trots att de har emigrerat och inte har något
            bostadssamband, arbete eller motsvarande band med Sverige och
            dessutom betalar skatt i det nya landet. Jag kan förstå den typen
            av problematik.
          </note>
          <note>
            Jag har en bestämd känsla av att den här typen av frågor inte
            uppmärksammats i Regeringskansliet.
          </note>
          <note>
            Man kan kanske tycka att frågor kring folkbokföring och skatterättslig
            hemvist och dylikt inte skulle vara så spännande politiskt att
            tala om, men det hindrar inte att det är många människor som berörs
            av detta.
          </note>
          <note>
            De tycker nog att det är rätt så spännande vad man gör åt saken
            politiskt.
          </note>
          <note>
            Det finns en statlig utredning som för några år sedan gjorde
            en översyn och en genomgång av det skatterättsliga hemvistbegreppet.
            Men vad jag känner till har denna utredning inte lett till några
            slutsatser från regeringens sida, men utvecklingen har accentuerats.
            Ännu fler människor flyttar mellan länder eller arbetar i olika
            länder. Det finns verkligen anledning för regeringen att återkomma
            till riksdagen med förslag på de här punkterna. Av utredningen
            framgår att människor mycket väl kan anses vara obegränsat skattskyldiga
            i två stater samtidigt. Då finns det regler som ska försöka reda
            ut vilka är den verkliga skatterättsliga hemvisten. Risken finns
            emellertid att de här båda länderna inte kommer överens. En del
            stater anser att det är den stadigvarande bostaden som är det
            viktigaste rekvisitet. Andra å sin sida kan hävda att det är de
            personliga ekonomiska förhållandena som är det viktigaste för
            att bedöma var skatt ska betalas.
          </note>
          <note>
            När väl skattefrågorna eventuellt är avgjorda återstår frågor
            kring vilka sociala förmåner man ska kunna komma i åtnjutande
            av. Inte sällan kan det innebära att man har en förmån i ett annat
            land än det där man bor. Medlemskapet i Europeiska unionen har
            inneburit klara framsteg i vissa avseenden. Har man med sig intyg
            på att man tillhör svensk försäkringskassa när man reser utomlands,
            innebär det normalt sett inget problem om man blir sjuk under
            en kortvarig resa. Men hur blir det om man tillfälligt bor utomlands
            men under en längre tid?
          </note>
          <note>
            Fru talman! Min slutsats av det sagda är att internationaliseringen
            ännu tydligare än tidigare visar att vi medborgare måste göra
            oss oberoende av staten.
          </note>
          <note>
            Rättigheter och skyldigheter måste på ett tydligt sätt följa
            individen och kunna flyttas med i den takt som man flyttar både
            mellan svenska kommuner och från
          </note>
          <note>
            Sverige till andra länder, och kanske senare också tillbaka till
            Sverige. Jag menar att denna utveckling på olika sätt måste underlättas.
            Medborgarnas vilja att själva få bestämma över sitt liv och hur
            det ska utformas ska stå i centrum för lagstiftningen. När det
            gäller skatter och socialförsäkringar är det i dag många gånger
            svårt för den enskilde att överblicka konsekvenserna av regelverket.
          </note>
          <note>
            Snart är Sverige ordförandeland i EU. Jag tycker att vi ska låta
            Sveriges ordförandeskap präglas av medborgarperspektivet i bred
            mening. Det innebär bl.a. att Sverige ska driva på så att länderna
            får tydliga regler för skatter och socialförsäkringar. Medborgarna
            ska i största möjliga utsträckning göras oberoende av staterna.
            Det är min uppmaning till regeringen. Det var synd, fru talman,
            att statsministern just lämnade kammaren, men Arne Kjörnsberg
            kanske kan skicka med budskapet nästa gång han träffar regeringschefen.
          </note>
          <note>
            Det måste bli ett slut på bestämmelser som innebär att man har
            sin skatterättsliga hemvist i ett land, anses bosatt i ett annat
            där man kanske inte har rätt till förmåner enligt socialförsäkringslagarna.
            På detta område finns det utrymme för regeringen att återkomma
            med förslag till riksdagen. Enkelhet och tydlighet ska stå i förgrunden.
          </note>
          <note>
            Fru talman! Med detta vill jag rikta en uppmaning till regeringen
            att återkomma i dessa frågor så att vi i riksdagen kan få en behandling
            som innebär att det blir enklare för medborgare att flytta omkring
            i Europa efterhand som olika skäl motiverar flytt.
          </note>
          <note type="speaker">
            Anf. 193 ARNE KJÖRNSBERG (s) replik:
          </note>
          <note>
            Fru talman! Jag sitter inte här i kammaren enbart av artighetsskäl.
            Jag sitter faktiskt här för att lyssna på mina ärade kolleger.
            Med all respekt för regeringschefens arbetskapacitet, Carl Fredrik
            Graf, ska man väl inte lägga alla frågor på honom. Är det inte
            bättre att vidarebefordra synpunkterna till finansministern respektive
            socialförsäkringsministern?
          </note>
          <note type="speaker">
            Anf. 194 CARL FREDRIK GRAF (m) replik:
          </note>
          <note>
            Fru talman! Jag hade naturligtvis helst sett att finansministern
            och socialförsäkringsministern hade deltagit i den allmänpolitiska
            debatten. Nu har de inte gjort det, och eftersom regeringschefen
            ändå passerade förbi här tänkte jag passa på att skicka uppmaningen
            till honom i stället.
          </note>
          <note type="speaker">
            Anf. 195 ARNE KJÖRNSBERG (s) replik:
          </note>
          <note>
            Fru talman! Jag tycker att det är på gränsen till larvigt att
            i vart och vartannat anförande ha synpunkter på om statsråd är
            här eller inte är här.
          </note>
          <note>
            Under den mandatperiod som jag satt här i kammaren i opposition
            förföll jag aldrig till det. Jag har stor respekt för att statsrådens
            arbetsbörda är av den karaktären att de inte alltid kan vara här.
            Det leder ingenvart att ständigt hålla på så där.
          </note>
          <note>
            Med all respekt för skatteutskottets vice ordförande ville jag
            ändå säga detta i klartext.
          </note>
          <note type="speaker">
            Anf. 196 CARL FREDRIK GRAF (m) replik:
          </note>
          <note>
            Fru talman! Jag gladde mig åt att statsministern var här. Arne
            Kjörnsberg öppnade ju debatten med att undra varför jag inte skickade
            över dessa frågor till finansministern och socialförsäkringsministern,
            och då var jag ju tvungen att fullfölja det, herr ordförande i
            skatteutskottet. Det var inte jag som tog upp den delen av debatten.
          </note>
          <note type="speaker">
            Anf. 197 CATHARINA HAGEN (m):
          </note>
          <note>
            Fru talman! Alla talar om internationalisering och globalisering,
            men vad betyder det egentligen? Är det någonting som är nytt?
            Ja, det som är slående i dag jämfört med för bara några år sedan
            är hur fort vi påverkas av förändringar i omvärlden och hur många
            det är som omfattas av internationaliseringen.
          </note>
          <note>
            Frihandel och avregleringar har påskyndat utbytet mellan länder
            och människor. Genom massmedier och Internet och genom kraftigt
            ökat resande får vi allt snabbare kännedom om villkoren i andra
            delar av världen. Förr var det bara specialister på olika områden
            som satt inne med information om förhållanden utomlands. I dag
            har vi själva tillgång till mycket av denna kunskap, och det blixtsnabbt.
            Det är detta som är nytt.
          </note>
          <note>
            Genom vår ökade kunskap blir konkurrensen också tydligare. Globaliseringen
            påverkar på så sätt vår möjlighet att fortsätta att ha ett högre
            tryck än omvärlden, särskilt som det blir mer och mer uppenbart
            för många svenskar att de inte kan förvänta sig att få ut motsvarande
            välfärd i form av sjukvård, skola rättssäkerhet, omsorg om gamla
            som kan motivera de höga skatterna.
          </note>
          <note>
            I Sverige fungerar skattesystemet så att sparar man, tar risker
            och lyckas ekonomiskt eller skaffar sig högre kompetens via utbildning
            beskattas man extra hårt. Många svenskar som har erfarenhet från
            andra länder har börjat få kännedom om att andra länders skolor,
            barnomsorg och sjukvård tycks fungera väl så bra trots lägre skatter.
            Allt detta gör att tröskeln att flytta från Sverige är lägre än
            vad den borde vara.
          </note>
          <note>
            Ett annat område som också belyser internationaliseringens inverkan
            på skattesystemet är den elektroniska handeln som förväntas öka
            dramatiskt i omfattning framöver. Där ligger vi extremt dåligt
            till ur skattehänseende. Vem vill etablera sig i Sverige och sälja
            via Internet med svensk moms när verksamheten lätt kan flyttas
            till t.ex. England eller Tyskland med momssatser runt 15 %?
          </note>
          <note>
            Vad som håller på att ske är en krypande utflyttning av lättrörliga
            skattebaser. Många undersökningar visar att en stor del av utflyttningen
            är skattedriven. I
          </note>
          <note>
            en nyligen genomförd undersökning från Handelshögskolan kan man
            se en tydlig tendens att det är småföretagare och egenföretagare
            som är mer flyttbenägna än andra. Skälen till utflyttningen är
            aspekter där politikers inflytande är störst, t.ex. personliga
            skatter, lagar och regleringar.
          </note>
          <note>
            Många företagare frågar sig varför man ska ha ett bolag i Sverige
            när man lika gärna kan placera det i
          </note>
          <note>
            Holland. I julas kunde vi läsa om Icon Medialabs grundare som
            har börjat att ta hem sina vinster genom att sälja aktier i ett
            bolag som tillhör Icon Medialab.
          </note>
          <note>
            Det bolaget var placerat i Holland av skatteskäl. I
          </note>
          <note>
            dagens nummer av samma tidning nämns att huvudkontoret för företaget
            Letsbuyit, som ingår i samma koncern, har flyttat på grund av
            skatteskäl och rekryteringsskäl till Amsterdam.
          </note>
          <note>
            Mot den bakgrunden är det nödvändigt att sänka skatterna så att
            incitamenten till arbete och utbildning, sparande och risktagande
            blir större i Sverige.
          </note>
          <note>
            Detta har betydelse för tillväxten, inte främst på kort sikt
            utan framför allt på lång sikt.
          </note>
          <note>
            Det är en rad internationella organisationer som enträget fortsätter
            att påpeka hur viktigt det är för
          </note>
          <note>
            Sverige att sänka skatterna. Även svenska ekonomer och forskare
            är inne på samma linje.
          </note>
          <note>
            Men hos oss säger finansministern att han har studerat ekonomisk
            litteratur, och han kan inte finna bevis för ett samband mellan
            skatter och tillväxt. Vad han missar är att avregleringarnas inverkan
            och den ökande genomskinligheten fanns inte förr i samma utsträckning.
            Därför hittar han inte dessa samband i gammal litteratur.
          </note>
          <note>
            Regeringen argumenterar också mot skattesänkningar på kapital
            i Sverige genom att hänvisa till förhandlingar om skatteharmonisering
            inom EU. Då syftar man på ett eventuellt framtida beslut om lägsta
            skattesats på räntor på 20 %. Förutom att det är osäkert om det
            verkligen blir ett beslut rör det sig bara om skatten på räntor
            än så länge. För övrigt verkar det inte som att den svenska regeringen
            hade tänkt sänka skatten till denna eventuella miniminivå, så
            ingenting ändras egentligen för Sveriges del även om det fattas
            ett sådant beslut.
          </note>
          <note>
            Nej, sanningen är att det är bara vi själva som kan ta bort vår
            dubbelbeskattning liksom förmögenhetsskatten och kompetensskatten.
            Vi måste själva genomföra en sänkning. Vi kan inte hänvisa till
            förhandlingar inom EU. När det gäller skatten på reavinster, räntor
            och utdelningar kan den också ändras bara genom beslut hos oss
            själva.
          </note>
          <note>
            Frågan är om och när regeringen är beredd att göra detta. Tiden
            är en mycket betydelsefull faktor. Det är viktigt att vi handlar
            nu. Vi har fortfarande chans att rida på det teknologiska försprång
            som vi har inom flera branscher om vi bara tillåter våra små entreprenörsföretag
            att växa utan att straffa dem genom orättfärdiga skatter.
          </note>
          <note>
            Över huvud taget gäller det att utnyttja den nya ekonomin. Att
            den är betydelsefull visar mötet på lördag som hålls i Tokyo där
            finansministrarna i de sju viktigaste länderna möts för att bl.a.
            diskutera betydelsen av att frigöra ekonomin och förbättra villkoren
            för företagen.
          </note>
          <note>
            Men det är bråttom att handla. Den mycket snabba informationsspridningen
            gör att våra konkurrenter ligger oss i hälarna. Om vi inte sänker
            skatterna på lättrörliga skattebaser såsom sparande risktagande
            och kompetens nu i högkonjunkturen, när ska vi då göra det?
          </note>
          <note type="speaker">
            Anf. 198 LENNART VÄRMBY (v) replik:
          </note>
          <note>
            Fru talman! Jag har lyssnat på den här debatten sedan Gunnar
            Hökmark - partikamrat till Catharina
          </note>
          <note>
            Hagen - inledde den. Om jag har räknat rätt är Catharina Hagen
            den sjunde ledamoten från moderaterna som är uppe i talarstolen,
            och jag tror inte att en enda av er moderater har missat att nämna
            skatterna och skattetrycket i olika varianter i era inlägg. Däremot
            kan jag inte påminna mig att ni tagit upp en enda mjuk fråga som
            den europeiska unionen skulle kunna vara bra för.
          </note>
          <note>
            Finns det någonting som Catharina Hagen tycker i en mjuk fråga
            - jämställdhet, miljö, social trygghet -
          </note>
          <note>
            som EU skulle kunna användas till för att jämna ut och vara attraktivt.
          </note>
          <note>
            Det avseende som Sverige framstår som klart bäst i är föräldraförsäkringen.
            Om jag vore europeisk förälder skulle jag fly övriga Europa till
            Sverige, oavsett om vi är med i EMU eller inte.
          </note>
          <note type="speaker">
            Anf. 199 CATHARINA HAGEN (m) replik:
          </note>
          <note>
            Fru talman! När det gäller mjuka frågor tycker jag faktiskt att
            skatterna är en mjuk fråga. Det är nämligen så att om man beskattar
            människor för högt kan de inte leva på sin lön, de får inte sysselsättning
            i den grad som de annars skulle få, och arbete tycker jag är en
            mjuk fråga.
          </note>
          <note>
            Dessutom är det så att EU är ett frihandelsområde.
          </note>
          <note>
            EU möjliggör ju ett fritt utbyte av arbete, tjänster och utbildning.
            Det är väl mjuka frågor att fritt kunna utbyta tjänster och varor,
            så jag tycker att det är helt felaktigt att säga att ekonomi inte
            är en mjuk fråga.
          </note>
          <note type="speaker">
            Anf. 200 LENNART VÄRMBY (v) replik:
          </note>
          <note>
            Fru talman! Okej, låt oss inte träta om det vi diskuterar är
            mjukt eller hårt.
          </note>
          <note>
            Jag läste i tidningarna när ni hade er partistämma.
          </note>
          <note>
            Ni hade ett stort inslag, åtminstone i massmedierna, att ni på
            ett bättre sätt från moderat håll skulle närma er de sociala frågorna.
            Jag har i dag inte kunnat notera något sådant närmande eller något
            ökat hörbart intresse, utan ni mal på om skatterna, med all respekt
            för det.
          </note>
          <note>
            Finns det någonting utanför skattevärlden som kan intressera
            en moderat?
          </note>
          <note type="speaker">
            Anf. 201 CATHARINA HAGEN (m) replik:
          </note>
          <note>
            Fru talman! Självfallet har inte skatterna något egenvärde i
            sig, utan de är ju till för att finansiera en del av den välfärd
            som alla människor vill ha i Sverige. Men det kan ju inte vara
            rimligt att vi har världens högsta skatter och långt ifrån världens
            bästa välfärd.
          </note>
          <note>
            Vi har stora brister när det gäller skolan. Det räcker med att
            läsa tidningarna varenda dag. Skolan har mycket stora brister
            liksom vården och omsorgen om de gamla. Samtidigt har vi världens
            högsta skattetryck.
          </note>
          <note>
            Jag tror att felet ligger i att den svenska staten har monopol
            på finansieringen av välfärden. Vi skulle behöva ha mer konkurrens
            när det gäller finansieringen genom alternativa finansieringskällor.
          </note>
          <note type="speaker">
            Anf. 202 ARNE KJÖRNSBERG (s) replik:
          </note>
          <note>
            Fru talman! Inte bara de sju anförandena i dag utan alla anföranden
            som moderater håller handlar om det höjda skattetrycket. Det är
            okej så länge de inte har ett avgörande inflytande. Men när de
            har ett avgörande inflytande, det är då det blir farligt. Jag
            har varit med om det. De har kört doktrinen att det inte går att
            spara först och sänka skatter sedan, utan man måste sänka skatter
            och sedan får man skära ned. Det är då det blir så farligt.
          </note>
          <note>
            Har inte Catharina Hagen upptäckt att Sverige har
          </note>
          <note>
            Europas starkaste ekonomi? Vad kan det bero på?
          </note>
          <note type="speaker">
            Anf. 203 CATHARINA HAGEN (m) replik:
          </note>
          <note>
            Fru talman! Jag vet inte vad Arne Kjörnsberg menar med Europas
            starkaste ekonomi. Men jag kan bara hänvisa till hur många människor
            upplever det i
          </note>
          <note>
            Sverige när de inte har jobb, inte kan leva på sin lön, inte
            har en bra skola för sina barn, inte kan välja skola och vård.
            Det är människornas ekonomi det är frågan om, inte statens, kommunernas
            eller landstingens ekonomi. Socialdemokraterna hänvisar hela tiden
            till att det ska vara pengar till politikerna i kommunerna, till
            politikerna i landstingen och till politikerna i staten. Det är
            det som är felet. Det är människorna som ska ha pengarna.
          </note>
          <note type="speaker">
            Anf. 204 ARNE KJÖRNSBERG (s) replik:
          </note>
          <note>
            Fru talman! Mycket kort: Tror Catharina Hagen att det är bra
            att vara svensk småbarnsförälder och få ta del av föräldraförsäkringen?
          </note>
          <note type="speaker">
            Anf. 205 CATHARINA HAGEN (m) replik:
          </note>
          <note>
            Fru talman! Jag tror att det är bra att vara svensk småbarnsförälder
            om man får ta del av föräldraförsäkringen. Men för de föräldrar
            som inte hunnit arbeta innan utan har studerat och inte hunnit
            skaffa sig en inkomst, tycker jag att det är väldigt orättvist
            att de inte får ta del av föräldraförsäkringen. Det är nämligen
            en stor skillnad mot om man har hunnit arbeta upp sig så att man
            hunnit få en lön som föräldraförsäkringen hänvisar till. Arne
            Kjörnsberg vet mycket väl att alla föräldrar inte får del av föräldraförsäkringen
            förutom det mycket låga garantibeloppet, om man inte har arbetat
            innan. Jag tycker inte att det är bra att det är på det viset.
          </note>
          <note type="speaker">
            Anf. 206 MARGIT GENNSER (m):
          </note>
          <note>
            Fru talman! Så här i slutet av debatten, även om den har varit
            intressant, ska jag försöka ta ett nytt perspektiv. Internationalisering
            är inget nytt. Den har fortgått genom årtusendena. Därför vill
            jag lägga ett lite historiskt perspektiv på den.
          </note>
          <note>
            År 1971 - jag slog upp en bok från det året - talades det allmänt
            om internationaliseringen av den svenska ekonomin, om svenska
            företags etablering utomlands etc. Det poängterades att många
            storföretag hade mer än hälften av sin produktion utanför
          </note>
          <note>
            Sverige och att internationaliseringen accelererat starkt. Den
            svenska utvecklingen var inte unik. Den underlättades av en internationell
            penning- och kapitalmarknad som vuxit fram trots valutaregleringar,
            den s.k. euromarknaden. Euromarknaden handlade med eurodollars
            och eurobonds. Bakgrunden var att amerikanska medborgare fick
            bättre avkastning på sina dollar i Europa än i USA. Marknaden
            utvecklades stabilt ända tills den amerikanska administrationen
            försökte stoppa dollarutflödet med en ränteutjämningsskatt.
          </note>
          <note>
            Euromarknaden bidrog till en positiv utveckling av världshandeln
            och tillväxten. De reglerade nationella kapitalmarknaderna hade
            aldrig kunnat åstadkomma detta.
          </note>
          <note>
            Sveriges dynamiska utveckling hundra år tidigare var också en
            följd av internationalisering och en väl fungerande internationell
            penning- och kapitalmarknad.
          </note>
          <note>
            Den dåtida världen kännetecknades av stor, obegränsad frihet
            för enskilda att flytta sig och sitt kapital från ett land till
            ett annat. De internationella arbetskraftsrörelserna och den friare
            handelspolitiken påverkade vidden av och hastigheten på näringslivets
            förändringar.
          </note>
          <note>
            Förutom den fungerande kapitalmarknaden som vuxit fram i takt
            med behoven, skapade den teknologiska utvecklingen, inte minst
            på transport- och kommunikationsområdena, framgångarna. Likheterna
            med i dag är slående. Inget är nytt under solen. Men den avgörande
            faktorn var dock den stora friheten för hushåll och företag att
            fatta sina egna beslut. Människor kunde flytta fritt utan inresetillstånd,
            pass och visum. Kapitalet och handeln rörde sig fritt. Tullar
            hade tagits bort eller lättats. De rikaste länderna accepterade
            att andra länder inte lika strikt tillämpade frihandel som de
            själva. Toleransen gjorde att de som kommit på efterkälken kunde
            hinna ifatt. Det hade varit önskvärt - ja, lyckligt - om de som
            protesterade i Seattle på WTO-mötet hade kunnat sin historia något
            bättre. Fri handel är faktiskt rättvis handel.
          </note>
          <note>
            De friheter som jag nämnt för människor, för kapital och för
            varor och tjänster är omistliga för en liberal frihet. Varför?
            Individen, hushållet och företaget har då alltid ett val. Vill
            man inte nöja sig med status quo kan man flytta. Det finns alltid
            ett exitalternativ. När våra smålänningar inte ville finna sig
            i överhetens beslut och fattigdomen, gav de sig av till
          </note>
          <note>
            Amerika. När man ville skapa sig ett bättre liv än det man fick
            i New York drog man västerut - gränsen mot obrukat land symboliserade
            just liberal frihet.
          </note>
          <note>
            Motsvarande frihet ger fungerande fria marknader och internationaliseringen
            i dag. Global ekonomi skapar minst problem i en värld som bygger
            på så få regleringar som möjligt. Världen kommer aldrig att bli
            fullkomlig. Det kommer alltid att finnas brister, men begränsade
            regleringar har företräde. De s.k.
          </note>
          <note>
            frihetsindexen visar att de anglosachsiska länderna kännetecknas
            av färre regleringar och lägre skatter än de kontinentala länderna
            inom EU. Större frihet ger hushållen större bestämmande över sina
            pengar och sina egna liv.
          </note>
          <note>
            För oss i Sverige är det viktigt att återigen bekanta oss med
            vår historia. Längtan efter frihet, liberal frihet, utgjorde avstampet
            för Sveriges utveckling från Fattigsverige till ett välståndsland.
            Den successiva eftersläpning vi har upplevt sedan mitten av 60-
          </note>
          <note>
            talet är djupast sett ett resultat av motsatta tendenser.
          </note>
          <note>
            Regleringar skulle ge trygghet.
          </note>
          <note>
            Som motiv, inte minst för en EMU-anslutning, har det hävdats
            att den gemensamma valutan skulle skydda oss mot de risker som
            den globala ekonomin skapar. Sverige skulle endast kunna uppnå
            ekonomisk stabilitet och framgång om vi tillhörde Euroland fullt
            ut. Det är förvånande att dessa argument fortfarande är lika gångbara
            nu som för fem år sedan. Verkligheten talar ett annat språk. Euron
            har sjunkit med ca
          </note>
          <note>
            15 % under ett år. Hög arbetslöshet dröjer sig envist kvar hos
            Eurolands tungviktare Tyskland. Den svenska räntan har sjunkit
            drastiskt - utan EMU-anslutning
          </note>
          <note>
            - och tillväxten har ökat på ett sätt som ingen vågade hoppas
            på för något år sedan.
          </note>
          <note>
            Allt är definitivt inte väl i vårt land. Den liberala friheten
            är i hög grad beskuren. Detta hänger i grunden samman med att
            staten snarare än hushållen i alltför hög grad beslutar över våra
            inkomster och resurser. Vi behöver sänkta skatter. Jag är ledsen,
          </note>
          <note>
            Arne Kjörnsberg, att jag upprepar det. Men det tillhör min filosofi.
            Vi behöver också avregleringar för att ge medborgarna den frihet
            som exit-alternativet ger.
          </note>
          <note>
            Men skulle inte en EMU-anslutning leda till en sådan här frihetlig
            utveckling? Sannolikt inte. EU och
          </note>
          <note>
            EMU är politiskt och byråkratiskt styrda. Verktygen i ett sådant
            system består av regleringar. Att överlämna utvecklingen till
            spontant och successivt framväxta lösningar är ett anatema för
            dem som vill reglera. Till detta kommer att EU:s största ekonomi,
            Tyskland, har mycket svaga liberala traditioner. Den tyska modellen
            bygger på en fast samverkan mellan stora, starka grupper. Det
            är banker, stora företag, regeringar och de fackliga organisationerna.
            Servicenäringar är delvis hårt reglerade. Allt detta har lett
            till bristande dynamik och en allt svagare ekonomi.
          </note>
          <note>
            Den svenska strukturen har stora likheter med den tyska, med
            Harpsundsförhandlingar en gång i tiden, centrala löneförhandlingar,
            kredit- och valutaregleringar under lång tid etc. Men av tillfälligheter
            har vi också anammat ett anglosaxiskt inflytande. Euromarknaderna
            och internationaliseringen har skapat förståelse för dynamiska
            finans- och kapitalmarknader i Sverige. Ny teknik, inte minst
            i fråga om telefoni och på IT-området, har utvecklats dynamiskt
            och gett servicesektorn på många områden tillväxt, framåtanda
            och optimism. Låt oss värja oss mot EU-
          </note>
          <note>
            direktiv gällande IT-system och snarast avskaffa
          </note>
          <note>
            PUL!
          </note>
          <note>
            Reformer som på sin tid inte uppfattades som särskilt banbrytande
            och märkliga, jag tänker på Gösta
          </note>
          <note>
            Bohmans skattesparande som fullföljdes av Åsbrink med allemanssparande,
            har skapat ett spritt aktieägande som saknas på kontinenten. Det
            nya pensionssystemet, som vi ju är överens om, kommer att leda
            till en viss fortsättning. Det är bra.
          </note>
          <note>
            Att sköta våra kapitalresurser omsorgsfullt är av intresse för
            oss alla. Därför måste jag säga att det finns saker som vi inte
            bör göra. Vi bör inte ansluta oss till EMU. Tyskland är ett alldeles
            för svagt land, och de svarar för en tredjedel av ekonomin. Den
            andra saken, som jag vill upprepa, är att vi måste ha en folkomröstning
            i EMU-frågan, för detta är en exceptionell fråga som inte kan
            blandas samman med ett ordinärt riksdagsval.
          </note>
          <note type="speaker">
            Anf. 207 ARNE KJÖRNSBERG (s) replik:
          </note>
          <note>
            Fru talman! Jag måste ta tillbaka vad jag sade i min förra replik.
            Alla moderater är inte alltid förutsägbara. Det gäller bl.a. Margit
            Gennser. Det här säger jag inte för att vara insmickrande utan
            för att jag verkligen menar det. Jag tycker alltid att det är
            intressant att lyssna på Margit Gennser, inte för att hon går
            emot sitt parti i fråga om EMU utan för att
          </note>
          <note>
            Margit Gennsers anföranden alltid lockar till tankeverksamhet.
          </note>
          <note>
            Jag kom att tänka på en sak. Hemma i Sjuhäradsbygden var det
            så för 100-110 år sedan att det fanns ett slags koalition mellan
            textilfabrikörerna och deras anställda när det gällde frihandel.
            Varför? Jo, det låg i textilfabrikörens intresse att inte ha frihandel
            och det låg väl i något slags mening också i de anställdas intresse
            eftersom deras otrygghet var så stor. Detta tänkte jag på när
            jag hörde på Margit Gennsers anförande. Viljan till förändring,
            att flytta på sig bildligt och bokstavligt, ökar om man har stor
            trygghet. Det var de tankarna Margit Gennsers anförande ledde
            in mig på.
          </note>
          <note type="speaker">
            Anf. 208 MARGIR GENNSER (m) replik:
          </note>
          <note>
            Fru talman! Det är väl helt självklart att jag och
          </note>
          <note>
            Arne Kjörnsberg ser på frågor från olika håll och med olika perspektiv.
            Vi har väl delvis, inte alls i allt, olika värderingar. Vi lägger
            tyngdpunkt på olika saker. För min del - det är kanske ett arv
            - känner jag att det är oerhört viktigt med ett exit-alternativ.
            Det är viktigt att kunna säga: Nu vill jag välja något annat,
            att liksom kunna flytta, att kunna tänka annorlunda, att kunna
            göra på ett annat sätt. Det är då vi får lite olika synpunkter
            på skatter och på sådant som har att göra med hur mycket av inkomsten
            individerna och hushållen ska förfoga över osv. Jag har läst min
            historia, så jag har nog också funnit att detta ofta ger större
            trygghet än när man reglerar.
          </note>
          <note type="speaker">
            Anf. 209 ARNE KJÖRNSBERG (s) replik:
          </note>
          <note>
            Fru talman! I all korthet vill jag säga något till
          </note>
          <note>
            Margit Gennser om det där med den anglosaxiska traditionen. Det
            finns ju ett område i USA där de reglerar mycket mer än vad vi
            gör, och det är börsverksamhet. Det finns kanske goda skäl till
            det med deras traditioner och framför allt med deras erfarenheter
            från de stora börskrascherna i slutet av
          </note>
          <note>
            20-talet. Så det är inte alltid så där entydigt. Det kan vara
            å ena sidan, å andra sidan. Men med det resonerande upplägg som
            Margit Gennser alltid har blir det, även om jag inte alltid håller
            med - ibland gör jag det men inte alltid - ändå alltid spännande.
            Jag vill säga detta, för jag tror att det är bra för debatten
            i Sveriges riksdag om man ibland inte bara, ursäkta uttrycket,
            fru talman, rapar upp det man sade förra veckan.
          </note>
          <note>
            Man måste fundera lite grann. Det tycker jag är bra för verksamheten
            i denna kammare.
          </note>
          <note type="speaker">
            Anf. 210 MARGIT GENNSER (m) replik:
          </note>
          <note>
            Fru talman! Den här debatten skulle ju ha fordrat oerhört mycket
            mer tid, för det är väldigt djupgående frågor där det inte finns
            ett rätt och ett fel. Åsikter måste brytas mot varandra. Jag hade
            önskat att vi hade haft mycket mer tid för hela diskussionen om
            exit-alternativ. Vad det betyder har jag hämtat från en artikel
            ur Wall Street Journal av George Gilder. Där finns det verkligen
            många saker som jag skulle vilja diskutera. Jag antar att Arne
            och jag över en kaffekopp får tid att göra det. Det gäller alltså
            att hitta bra kompromisser, avvägningar och balanser för att göra
            det bättre för alla, för att inte skada någon människa, det är
            det väsentliga, och för att ge alla största möjliga frihet.
          </note>
          <note type="speaker">
            Anf. 211 ANNE-KATRINE DUNKER (m):
          </note>
          <note>
            Fru talman! Att förstå sin samtid kräver god kunskap om det förflutna,
            och det gäller även för fria och demokratiska länder som vårt
            land. Men regeringen har hittills fortsatt med den katt-och-råtta-lek
            som alltför länge förts i vårt land, dvs. att man tar fram andra
            länders historia men förbigår den egna. Får vi nu tro vår statsminister,
            och det vill jag gärna göra, så kommer man äntligen att ta tag
            i den här frågan.
          </note>
          <note>
            Folk som berövas sin egen historia har mindre förståelse för
            både sin samtid och sin framtid. Många gånger tycks det som om
            vi skulle vara världssamvetet bara det inte gäller oss själva.
            Okunnighet kan aldrig ursäktas, och oron för framtiden är allas
            arvedel.
          </note>
          <note>
            Det är en mycket lovvärd satsning som statsministern dragit i
            gång med upplysningskampanjen om
          </note>
          <note>
            Förintelsen, vilket naturligtvis inte borde hindra från att också
            ta fram rapporter om andra folkmord, t.ex.
          </note>
          <note>
            alla de brott som skett med kommunismen som täckmantel.
          </note>
          <note>
            I vårt grannland Estland har man tillsatt en internationell kommission
            med den finländske diplomaten
          </note>
          <note>
            Max Jacobson som ordförande för att utreda gångna tiders brott
            mot mänskliga rättigheter, och detta trots att landet invaderats
            och berövats sina friheter och demokratiska rättigheter.
          </note>
          <note>
            "Det enda som behövs för att ondskan ska segra är att goda människor
            inget gör!" Detta sade Edmund
          </note>
          <note>
            Burges. I Sverige fortsätter den historiska ryggsäcken att gäcka,
            framför allt oss själva.
          </note>
          <note>
            Ett exempel är den rasbiologiska forskningen som startade redan
            i slutet av 1800-talet och det rasbiologiska institutet som inrättades
            på 1920-talet. Lundborg, som ledde verksamheten, började att öppet
            visa rasistiska sympatier redan på 1930-talet. Så sent som på
            1960-talet publicerades arbeten i rasbiologiska ämnen.
          </note>
          <note>
            Från norr till söder i vårt land fanns under andra världskriget
            tyska trupptransporter, flyktingar, motståndsmän och sabotörer
            från andra länder. Sverige besöktes alltså av alla sidor. Men
            såväl statsministern som vice statsministern talar fortfarande
            som om vi var neutrala. Ett exempel är att "den unga generationen
            måste förstå varför Sverige gjorde som det gjorde under andra
            världskriget, förstå vår neutralitet och att det fanns ett visst
            samarbete med Tyskland". Ett annat exempel är att "det inte riktigt
            är samma sak att titta på om permittenttrafiken var riktig som
            att försöka tydliggöra Förintelsen".
          </note>
          <note>
            Konstigt nog var neutraliteten senare inget hinder för att Nato
            skulle räkna med Sverige vid en eventuell konflikt under kalla
            kriget.
          </note>
          <note>
            Under de två senaste decennierna har vi tagit emot många flyktingar,
            men under andra världskriget var våra gränser inte lika öppna.
          </note>
          <note>
            I många andra länder är man mycket förvånad över att vi inte
            belyser vår egen historia. I våra skolor bör historieämnet över
            huvud taget få en ökad betydelse. Vi behöver också kunna hela
            historien, inte minst för att vi också i Sverige ska inse vikten
            av att kol- och stålunionen faktiskt startades för att skapa fred
            i Europa, vilket den också gjort. Det skulle öka intresset för
            den europeiska unionen och dess arbete även i vårt land. I dag
            tycks det ibland som om man tänker att all illvilja finns förankrad
            i de gemensamma institutionerna inom unionen och hos befolkningen
            i våra broderländer. Det är också viktigt att säkra freden på
            hela vår kontinent, och detta kan ske genom att vi så snart som
            möjligt införlivar de länder i Östoch Centraleuropa som så gärna
            vill bli medlemmar och delta i unionens arbete.
          </note>
          <note>
            Vid halvårsskiftet nästa år ska Sverige ta över ordförandeskapet
            i EU. Då ska vi bl.a. vara med och utveckla EU:s gemensamma utrikes-
            och säkerhetspolitik inklusive fredsbevarande åtgärder. För trovärdigheten
            i detta agerande måste vi lyfta vår roll i
          </note>
          <note>
            1900-talets historia.
          </note>
          <note>
            Och, fru talman, hur vårt land ska sköta ordförandeperioden hade
            vi också möjligen kunnat få svar på om något av de ansvariga statsråden
            velat delta i den allmänpolitiska debatten, men tyvärr fick vi
            inte det.
          </note>
          <note>
            Och även om Arne Kjörnsberg tycker att det är larvigt så vill
            jag påpeka det. Men det kanske inte är så viktigt att lyssna till
            vad de folkvalda har att säga. Vi har goda chanser att påverka
            unionen under vår ordförandeperiod. Därför är det oerhört betydelsefullt
            att vi kommer väl förberedda, förberedelser som redan nu borde
            vara långt på väg, men av det syns ingenting. Tillåt mig att citera
            drottning Kristina: "När de som borde styra landet inte styr är
            det till men för landet och inte för dem själva."
          </note>
          <note>
            Internationaliseringen av både samhällen och politik gör att
            länderna i dag knyts samman som aldrig förr. Medlemskapet i unionen
            har t.ex. lett till både att
          </note>
          <note>
            Sverige är mera attraktivt som investeringsland och att vårt
            näringsliv blivit mer internationaliserat. Därför är det också
            viktigt att vi deltar fullt ut även i den monetära unionen, inte
            minst för alla våra små och medelstora företags utveckling och
            vidare möjligheter. Svenska företag måste få så bra förutsättningar
            att vi får behålla dem och att de tillåts växa.
          </note>
          <note>
            Fru talman! I de flesta av våra broderländer i Europa kan man
            sin historia, både den man är stolt över och den man helst ville
            glömma. Men det är viktigt för förståelsen att man också värdesätter
            det man inte alltid tycker om.
          </note>
          <note type="speaker">
            Anf. 212 LENNART VÄRMBY (v) replik:
          </note>
          <note>
            Fru talman! Jag begärde replik därför att Anne-
          </note>
          <note>
            Katrine Dunker tog upp frågan om att Sverige ska bli ordförandeland
            i EU. I mitt anförande föreslår jag för min del - både Anne-Katrine
            Dunker tillhör ju så att säga trossen i respektive parti genom
            att vara bland de sista på talarlistan - att Sverige tar upp jämställdhet
            och miljö. Anne-Katrine Dunker och jag kanske kan komma överens
            om detta, så kan vi sedan ha ett teamwork för att få igenom detta.
            Jag föreslår dessa områden eftersom jag tycker att EU släpar efter
            på dessa områden och att vi kan få en bra profil där.
          </note>
          <note>
            Skulle Anne-Katrine Dunker kunna tänka sig att instämma i dessa
            två förslag eller något av dem och kanske lägga till något annat?
            Då kan jag tänka mig att byta. Men, Gud bevare mig, föreslå bara
            inte skatteområdet.
          </note>
          <note>
            Anf. 213 ANNE-KATRINE DUNKER (m)
          </note>
          <note>
            replik:
          </note>
          <note>
            Fru talman! Skatterna har belysts, och jag tycker att de är viktiga,
            eftersom Lennart Värmby tog upp dem.
          </note>
          <note>
            Jämställdheten har också Helena Bargholtz mycket riktigt påpekat.
            Jag kan inte se varför vi nödvändigtvis ska driva jämställdhetsfrågan
            så hett, ungefär som om det är Sverige som har uppfunnit den.
            Jag har själv haft förmånen att bo i andra länder i Europa, och
            det finns många länder som har kommit lika långt i många jämställdhetsfrågor.
            I vissa jämställdhetsfrågor har vi kommit längre. I fråga om jämställdheten
            skulle jag snarare vilja se att vi har ett samarbete.
          </note>
          <note>
            I övrigt finns det många frågor, inte minst rättssäkerheten,
            som vi behöver titta på, hur vi ska utveckla möjligheterna att
            styra upp konflikter i vår omvärld.
          </note>
          <note>
            Där skulle jag vilja se ett ökat samarbete.
          </note>
          <note type="speaker">
            Anf. 214 LENNART VÄRMBY (v) replik:
          </note>
          <note>
            Fru talman! Vi kanske inte kan komma överens här i kammaren.
            Men jag lyfter ändå fram jämställdheten och miljön, och inte utan
            poäng. Vi kanske inte är bäst i världen. Vi kanske inte ens har
            uppfunnit vare sig jämställdhetsfrågorna eller miljöfrågorna.
          </note>
          <note>
            Men vi driver dem faktiskt jämförelsevis ganska bra inom Europeiska
            unionen. Det är ingen tvekan om den saken.
          </note>
          <note>
            Kan Anne-Katrine Dunker tänka sig en av dessa två frågor, så
            kan jag tänka mig att byta någon av dem. Men än en gång, hur viktigt
            det än är med skattefrågor så föreslå inte dem.
          </note>
          <note>
            Sedan vet jag inte riktigt vad Anne-Katrine Dunker menar med
            rättssäkerhet. Jag känner mig lite osäker på den punkten. Hon
            nämnde det bara i förbigående.
          </note>
          <note>
            Anf. 215 ANNE-KATRINE DUNKER (m)
          </note>
          <note>
            replik:
          </note>
          <note>
            Fru talman! Miljöfrågorna är viktiga. Det är en viktig punkt
            för Sverige att driva dessa frågor. Men även på miljösidan finns
            det många länder som har kommit långt. Tyskland, som Margit Gennser
            talade om i ett annat sammanhang, har t.ex. kommit väldigt långt.
            Och jag tycker naturligtvis att det finns poänger i att vi ska
            jobba med dessa frågor. Men jag ser det som viktigare att man
            jobbar med andra gränsöverskridande frågor - förutom miljöfrågorna
            - t.ex. den ekonomiska brottsligheten och brottsligheten över
            huvud taget och de ekonomiska frågorna som måste lösas för att
            vi ska må bra i hela Europa och för att vi ska kunna bibehålla
            den fred som vi nu har i medlemsländerna och för att vi ska kunna
            utveckla det till de länder som står och knackar på dörren och
            vill komma in.
          </note>
          <note>
            Regionalpolitik
          </note>
          <note type="speaker">
            Anf. 216 OLLE LINDSTRÖM (m):
          </note>
          <note>
            Fru talman! Det går bra för Sverige. Det växer så det knakar.
            Det har skapats 100 000 nya jobb 1999, och prognosen för år 2000
            är i stort sett densamma.
          </note>
          <note>
            Det är ett budskap som upprepas av näringsministern och för den
            delen även av andra regeringsföreträdare vid varje tänkbart tillfälle.
            Och visst, det är bra att den gynnsamma konjunkturen fortsätter
            och att statens finanser förbättras.
          </note>
          <note>
            Tyvärr svävar orosmolnen över oss, särskilt i de glest bebyggda
            regionerna i Sverige och allt är naturligtvis inte bra.
          </note>
          <note>
            Årets upplaga av Nordisk statistisk årsbok, utgiven av Nordiska
            ministerrådet, visar att Sverige är det fattigaste landet i Norden;
            detta mitt i en högkonjunktur. Oljenationen Norge är givetvis
            det nordiska land som ligger högst vad gäller BNP per person mätt
            i köpkraft.
          </note>
          <note>
            Mer uppseendeväckande är att vi har ersatt finländarna som Nordens
            fattigaste folk. Sverige ligger nu
          </note>
          <note>
            25 % lägre än Norge i köpkraft, 17 % lägre än Danmark och 3 %
            lägre än Finland. Således går det, eller har i varje fall gått,
            väsentligt bättre för våra nordiska grannar.
          </note>
          <note>
            I många län och kommuner har ingen märkt av den oöverträffade
            ljusblå bild över Sveriges ekonomi som ständigt kablats ut via
            medierna. Trots utlovade extra miljarder till kommuner och landsting
            står de nu i kö hos både kommunakuten och bostadsakuten.
          </note>
          <note>
            I de glest bebyggda delarna av vårt land är arbetslösheten fortfarande
            mycket hög. Den t.o.m. ökar i vissa områden. Företagsflykten fortsätter,
            till stor del beroende på den totala avsaknaden av näringslivsfrämjande
            insatser.
          </note>
          <note>
            Fru talman! Sverige håller på att kantra. Det skriver också Aftonbladet
            i sin ledare den 29 december
          </note>
          <note>
            1999: Befolkningssiffrorna bekräftar vad alla redan vet: Sverige
            är på väg att kantra. Det krävs speciella åtgärder för att hindra
            att de regionala klyftorna fortsätter att öka.
          </note>
          <note>
            Statistiken för 1999 visar att folkmängden minskar i 16 av 21
            län och i 203 av 289 kommuner. I
          </note>
          <note>
            Norrland är det bara i Gävle och Umeå som befolkningen ökar något.
            I Norrbotten minskar befolkningen med 2 256 personer. Det är ungefär
            samma siffror som vi haft under de senaste åren. Trots detta ökade
            antalet arbetslösa med 2 000 personer från december
          </note>
          <note>
            1998 till december 1999.
          </note>
          <note>
            Norrbottens län är inte ensamt i det fallet. Fler glesbygdslän
            har samma problem men med varierande siffror. En fråga borde väl
            kunna ställas till regeringens företrädare, i första hand kanske
            till näringsministern - som dock inte finns här i kammaren just
            nu - när det nu går så väldigt bra för Sverige: Vad är orsaken
            till att de regionala skillnaderna ökar år efter år?
          </note>
          <note>
            I regeringsförklaringar och vid andra högtidliga tillfällen brukar
            det sägas att politiken ska inriktas på att hela Sverige ska leva
            och utvecklas men i stort sett har detta löfte blivit kvar på
            det verbala planet.
          </note>
          <note>
            Fru talman! Jag ska nu beröra regionalpolitiken för att sedan
            komma in på det som jag anser vara huvudorsaken till de ökade
            regionala skillnaderna.
          </note>
          <note>
            Samtliga utredningar under de senaste 15-20 åren har visat att
            regionalpolitiken i stort sett varit misslyckad. Riktade stöd,
            exempelvis lokaliseringsstöd, har i princip inte givit någonting.
            Det finns naturligtvis undantag men det rör sig då om enstaka
            undantag.
          </note>
          <note>
            Det som varit, och som fortfarande är, en mycket viktig stödform
            är transportstödet. För företagen i norra Sverige är avståndet
            till marknaden för varuoch tjänsteproduktion ett av hindren. Transportkostnadens
            andel av produktionsvärdet ökar varje år.
          </note>
          <note>
            Transportstödet eliminerar till viss del den nackdel som de långa
            transportavstånden innebär.
          </note>
          <note>
            Jag hoppas verkligen att den regionalpolitiska utredning som
            nu arbetar vänder på alla stenar. Det finns ett antal klara exempel
            från andra länder -
          </note>
          <note>
            Wales, Norge m.fl. - på hur utvecklingen vänts i svaga regioner.
            De har sänkt arbetsgivaravgifterna och i vissa fall differentierat
            dessa. Dessutom har de genomfört skatteavdrag för studieskulder
            och etableringar under en begränsad tid.
          </note>
          <note>
            Om nu vårt EU-medlemskap förhindrar differentierade arbetsgivaravgifter
            så går det faktiskt att lösa den saken på annat sätt, t.ex. genom
            skatteavdrag.
          </note>
          <note>
            Fru talman! Förutom arbetslösheten finns det ett antal samverkande
            faktorer som gör det svårare att bo och leva i glesbygden.
          </note>
          <note>
            En faktor är detta med ständigt höjda energi- och bränsleskatter.
            Kallt klimat och långa avstånd innebär höga kostnader för både
            företag och hushåll. Det är inte ovanligt att en normalfamilj
            med två bilar kör
          </note>
          <note>
            3 000-5 000 mil per år. Skatteavdragen för arbetsresor är lika
            i hela landet. Det missgynnar givetvis dem som bor i glesbygd
            eftersom de har långa transportavstånd.
          </note>
          <note>
            En annan faktor är infrastruktursatsningarna.
          </note>
          <note>
            Riksvägarna är hyggliga i norra Sverige och jag tror att man
            kan säga att det gäller som helhet i de glest bebyggda områdena.
            Det övriga vägnätet, det mindre vägnätet, är dock undermåligt.
            Minskade anslag för drift och underhåll, vilket är fallet för
            år 2000, till olika regioner är oacceptabelt.
          </note>
          <note>
            Ytterligare en faktor är näringslivets, särskilt de små och medelstora
            företagens, möjligheter att verka och utvecklas. Här måste det
            förändras. För att klara detta krävs det klarsynthet, politisk
            vilja och förmåga till långsiktigt hållbara beslut. Om det är
            möjligt att klara detta kan vi - det är jag övertygad om - skapa
            ett expansivt näringsliv i glesbygden.
          </note>
          <note>
            Norrbottens industriella potential är stark och den känner jag
            väl till. Detta visar sig bl.a. i framgångarna på internationella
            uppfinnarmässor där deltagarna från Norrbotten har hämtat många
            guldmedaljer.
          </note>
          <note>
            Dessutom har vi ett universitet som skapar förutsättningar för
            nyföretagande. Det skapar också förutsättningar på annat sätt
            genom forskning och kompetens i utbildningen.
          </note>
          <note>
            Möjligheterna finns faktiskt. Men finns den politiska kraften?
            Tack, fru talman!
          </note>
          <note type="speaker">
            Anf. 217 MARIE ENGSTRÖM (v):
          </note>
          <note>
            Fru talman! Det är precis som föregående talare var inne på:
            Hjulen rullar i Sverige men hela Sverige växer inte. Det är kanske
            det viktigaste perspektivet i den här debatten.
          </note>
          <note>
            Själv kommer jag från Värmland. Utvecklingen där liknar utvecklingen
            i de övriga s.k. skogslänen och även i andra delar av landet som
            inte växer i samma takt som de s.k. storstadsregionerna gör.
          </note>
          <note>
            Då kan man fråga sig vad som är kännetecknande eller gemensamt
            för de områden som i dag faktiskt halkar efter. Jo, det är att
            arbetslösheten på många ställen fortfarande ligger kvar på en
            relativt hög nivå och att vi har en negativ befolkningsutveckling.
            Andelen äldre är stor, samtidigt som de unga lämnar sin bygd.
            Jag tror att det är väldigt många som känner igen just den beskrivningen.
          </note>
          <note>
            Många gånger handlar det också om råvarurika områden med en basindustri
            som har en mycket rik tradition. Detta utgör många gånger navet.
            För oss är det ju ofta fråga om en kapitalintensiv exportindustri
            som det är viktigt att värna.
          </note>
          <note>
            Under de senaste decennierna har man även många gånger genomgått
            en ganska genomgripande och i många fall smärtsam strukturrationalisering,
            som dock också har varit nödvändig. Det är i dag många bruksorter
            som egentligen inte riktigt har kunnat hämta sig efter de varsel
            och nedläggningar som varit.
          </note>
          <note>
            Det var intressant i går, eller om det var i förrgår, att få
            ta del av det välfärdsbokslut som forskare vid
          </note>
          <note>
            Stockholms universitet presenterade. Man redovisade vad som hade
            hänt under 90-talet och pratade bl.a.
          </note>
          <note>
            om att barnafödandet har gått ned, att antalet gamla har vuxit
            och väntas öka i allt snabbare takt. Man framhöll att vi under
            början av 90-talet har haft ett enormt ras i antalet arbetstillfällen.
            Man redogjorde för hur det ser ut i kommuner och landsting efter
            nedskärningarna i välfärdssamhället och den hårdhänta budgetsanering
            som vi har varit tvungna att underkasta oss.
          </note>
          <note>
            Här framkommer många tendenser som kanske har drabbat just de
            här områdena hårdare än andra områden. Det är viktigt för oss
            politiker att ta till oss detta, och det är också en utmaning
            för oss att nu jobba med dessa frågor och komma till rätta med
            dem.
          </note>
          <note>
            Vad ska då göras? Det är många saker som ska samverka. Inom regionalpolitikens
            område pratar vi om den stora och den lilla regionalpolitiken.
            Den stora regionalpolitiken består av de stora och viktiga frågorna
            om arbetsmarknad, näringspolitik, infrastruktur, miljösatsningar,
            kultursatsningar osv. Det är kanske detta som vi måste satsa på.
            För den lilla regionalpolitiken har vi bidrag om drygt 3 miljarder
            kronor att fördela runtom i landet.
          </note>
          <note>
            Jag skulle vilja peka på några områden som jag tror mig veta
            är viktiga att satsa på. Den offentliga sektorn har en stor betydelse
            inom de områden som vi nu pratar om och som måste växa. Den offentliga
            sektorn är en stor arbetsplats. Bra kommunal service och god sjukvård
            är faktiskt också ett viktigt konkurrensmedel, dels för att dra
            till sig arbetskraft, dels för att attrahera företag. Det är självklart
            också något som är bra för kommuninvånarna.
          </note>
          <note>
            När det gäller försörjningen med arbetskraft har vi ju råkat
            ut för ganska stora rekryteringsproblem. Det gäller t.ex. inom
            vården, inom vissa delar av industrin som söker arbetskraft med
            en viss kompetens. Det här är ju flaskhalsar som vi måste ta på
            allvar. Det gäller att satsa på utbildning och att se till att
            våra nya högskolor och universitet ute i regionerna får de resurser
            som de behöver.
          </note>
          <note>
            När det gäller den framtida försörjningen inom den offentliga
            sektorn, vården, omsorgen och möjligheterna att ta hand om våra
            gamla tror jag att en stor del av den arbetskraftsbrist som vi
            upplever beror på att arbetena på dessa områden har blivit oattraktiva.
          </note>
          <note>
            Människor drabbas där av stress och blir utslitna. Vi har från
            Vänsterpartiets sida sagt att vi nu vill börja arbetet för en
            arbetstidsförkortning. Vi tror att det finns många välfärdsvinster
            att göra på detta. Vi tror också att detta är ett sätt att få
            människor att orka vara kvar i den här typen av arbeten. Det oerhört
            viktigt för framtiden att detta görs.
          </note>
          <note>
            Man pratade också om infrastruktur. Också det är jätteviktigt.
            Det handlar om att satsa på vägar, om att bygga bredband, om järnvägar
            osv. Det rör sig också om att underlätta för företagande. Jag
            tror mig veta vad företagarna vill ha. De säger: Satsa på vägunderhåll,
            på bra kommunikationer och på kompetensutveckling! De säger att
            de vill ha mer kontakt med politiker, på lokal nivå och på övriga
            nivåer. De vill ha regelförenklingar och hållbara långsiktiga
            spelregler.
          </note>
          <note>
            Det är viktigt för oss att ge dem detta, men jag måste säga att
            det egentligen inte är så förfärligt mycket prat om skattesänkningar
            när man pratar med företagarna ute i bygderna. Det är ingen som
            säger:
          </note>
          <note>
            Ta bort dubbelbeskattningen! I varje fall säger man det inte
            till mig, trots att jag sitter i skatteutskottet.
          </note>
          <note>
            En annan fråga är arbetsmarknaden över gränserna. Som värmlänning
            tänker jag då på den norska arbetsmarknaden. Det behövs regelförenklingar
            inom tull-, skatte- och socialförsäkringsområdena. Det är faktiskt
            förenat med väldigt många problem att jobba på andra sidan Kölen,
            och det är naturligtvis hinder som vi måste ta bort.
          </note>
          <note>
            Vad gäller avdrag för ökade levnadsomkostnader vid arbete på
            annan ort än bostadsorten vill vi från
          </note>
          <note>
            Vänsterns sida att även den som har ett fast arbete på annan
            ort ska ha möjlighet att göra sådant avdrag.
          </note>
          <note>
            Det har gjorts vissa lättnader för den som har ett tillfälligt
            arbete på annan ort, men varför inte också utsträcka detta till
            att gälla permanent arbete?
          </note>
          <note>
            Någonting som också är oerhört viktigt är att ha ett underifrånperspektiv
            när vi jobbar med de regionala frågorna. Sprängkraften, kunnandet
            och engagemanget finns ofta hos de människor som lever och verkar
            i sin egen bygd. Jag hoppas att de tillväxtavtal som vi nu arbetar
            på ska kunna skrivas på ett sådant sätt att människor känner sig
            delaktiga. Det gäller en process, och det riktas mycket kritik
            mot avtalen, men vi får som politiker ta ansvar för att processen
            genomförs på ett bra sätt.
          </note>
          <note type="speaker">
            Anf. 218 HARALD BERGSTRÖM (kd):
          </note>
          <note>
            Fru talman! Jag ska uppehålla mig lite grann vid befolkningsfrågan,
            vid näringslivsutveckling och vid arbetsmarknadspolitik. Vi får
            se vad talartiden räcker till.
          </note>
          <note>
            Befolkningsminskningen i Sverige oroar oss kristdemokrater väldigt
            mycket. Också jag bor i ett glesbygdslän, Kronobergs län. När
            man jämför sydöstra Sverige med t.ex. Norrbotten och Västerbotten
            finner man att vi faktiskt har minskat mer i folkmängd än de båda
            Norrlandslänen tillsammans.
          </note>
          <note>
            Det visar sig att det är de mindre tätorterna som släpper ifrån
            sig dem som flyttar till studieorterna.
          </note>
          <note>
            Det är i huvudsak studerande som flyttar. Det visar sig att glesbygden
            är relativt oberörd, men det är äldre människor som bor där, och
            de blir allt äldre.
          </note>
          <note>
            Det här är bekymmersamt, och jag har funderat mycket på vad som
            kan göras åt det. Jag har ingen patentlösning, men strax före
            jul köpte jag en videokassett med filmen Nybyggarna. När jag tittade
            på den fick jag se hur smålänningarna Oskar och Kristina flyttade
            till Amerika. När de sökte upp en ny boplats valde de en fin liten
            kulle vid Chisicagosjön i
          </note>
          <note>
            Minnesota.
          </note>
          <note>
            Så är det väl också. Den som kan välja bostadsort på landsbygden
            gör det. Kan man välja att bo på en höjd vid vatten gör man det.
            Detta är också bakgrunden till den motion som några av oss kristdemokrater
            väckte i höstas om att man skulle kunna lätta på dispensreglerna
            för strandskyddet för att kunna erbjuda attraktiva boendemiljöer.
            I varje fall har vi i mitt län många stränder och många sådana
            platser som kan ha en attraktionskraft.
          </note>
          <note>
            Detta skulle inte lösa problemet men en liten bit av det. Tillsammans
            med en bättre tillgång till bredband för datakommunikation skulle
            det kanske kunna bidra något till att flera flyttar ut på landsbygden
            och till att en hel del stannar kvar.
          </note>
          <note>
            Jag kommer så till näringslivsutvecklingen. Jag sade i ett anförande
            i december månad att en framsynt regionalpolitik måste ta sin
            utgångspunkt i en genuin förståelse av företagandets villkor.
            Detta framhölls i en reservation vid det betänkande som vi då
            debatterade.
          </note>
          <note>
            Regional politik är ju i långa stycken att främja företagande
            generellt - inom tjänstesektorn, inom kulturverksamhet, inom tillverkningsindustri
            osv. -
          </note>
          <note>
            och kanske speciellt småföretagande.
          </note>
          <note>
            Kjell-Olof Feldt skrev en debattartikel före nyår -
          </note>
          <note>
            jag tror att det var den 30 december - där han skrev att facket
            måste acceptera vinst i företag för att vi ska få en produktivitetsutveckling.
            Ja, det har inte varit så dåligt att driva företag i Sverige ur
            företagens synvinkel, men ur företagarens är det mera bekymmersamt.
          </note>
          <note>
            Det är faktiskt så att det är företagaren som många gånger behöver
            vinsten, och min erfarenhet är att företagaren då nästan alltid
            återinvesterar vinsten som han eller hon skulle kunna ta ut. Företaget
            växer. Det är ett exempel på genuin förståelse för företagandets
            villkor.
          </note>
          <note>
            Vi väntar på att Småföretagsdelegationens förslag ska genomföras.
            Det är en del av dem som har genomförts, det vet jag, men vi väntar
            på att betydligt fler ska få genomslagskraft. Vi tror att det
            skulle vara en bra regionalpolitik.
          </note>
          <note>
            Sören Gyll sade i går kväll på SPM:s årsmöte och
          </note>
          <note>
            20-årsjubileum att det är tre skatter som han vill sänka: inkomstskatten,
            förmögenhetsskatten och dubbelbeskattningen av aktier. Han sade
            också att inkomstskatten är dyr och svår och att det är betydligt
            enklare med förmögenhetsskatten och dubbelbeskattningen av aktier.
            Ja, de två skatterna skulle också symbolisera en förståelse för
            företagandets villkor om man tittade på dem, förändrade dem och
            sänkte dem.
          </note>
          <note>
            Huvudmålet för arbetsmarknadspolitiken och också för näringspolitiken
            är ju att få ned arbetslösheten och få människor i sysselsättning.
            Regionalpolitiken delas ju vanligtvis i två delar: den stora och
            den lilla.
          </note>
          <note>
            Olle Lindström berörde en del av den stora regionalpolitiken
            när det gäller infrastrukturen. Jag vill hellre här röra lite
            vid den lilla regionalpolitiken, och den kan man ju dela i två
            delar också: den nationella och den EU-finansierade.
          </note>
          <note>
            I den nationella har vi nu fått del av de pengar som vi ska använda
            i länen till regionalpolitiska åtgärder. Kronobergs län, där jag
            hör hemma och sitter med i länsstyrelsen, har fått beviljat för
            år 2000
          </note>
          <note>
            8,9 miljoner i anslag och 12,2 miljoner i bemyndigande. När vi
            nu lyssnar med tjänstemännen och ber dem titta på det här, slår
            det så att det vi har beslutat
          </note>
          <note>
            1999 intecknar så mycket av anslaget för i år att det inte finns
            mer än styvt en miljon att betala ut i kontanter. Resten är intecknat.
            Det här bekymrar oss väldigt. Samtidigt ska dessa pengar, 1,2
            miljoner av
          </note>
          <note>
            8,9 miljoner, användas till medfinansiering i tillväxtavtalet.
            Man ska frigöra pengar av tillväxtkapitalet, och de här pengarna
            ska användas till medfinansiering där. Det finns ju ingenting
            för oss i Kronobergs län att satsa på tillväxtavtalet som jag
            ser det.
          </note>
          <note>
            Jag tittade lite grann på övriga landet. Jag har nu inte hört
            med några andra länsstyrelser hur mycket de har intecknat av årets
            pengar, men det bekymrar mig.
          </note>
          <note>
            Jag tror att det är ungefär likadant som i vårt län, och då är
            jag väldigt bekymrad för hur det går med tillväxtavtalen. Tillväxtkapitalet
            finns, men det disponerar vi inte så enkelt. Det gäller att frigöra
            de pengarna. Det här är faktiskt inte så enkelt, så jag ser svårigheterna
            i att få fart på regionalpolitiken. Därtill kommer, som vi läste
            i gårdagens Finanstidningen, att strukturfondspengarna i den EU-finansierade
            delen är låsta fram till efter midsommar på grund av, som man
            skriver, schabbel i förhandlingarna med EU.
          </note>
          <note>
            Ja, det ser inte så enkelt ut. Jag hoppas att det ljusnar något,
            men jag ser svårigheten med regionalpolitiken framöver. Tillväxtavtalen,
            som vi hoppades så mycket på, ser jag svårigheter att få till
            att bli den succé som vi alla hade hoppats.
          </note>
          <note type="speaker">
            Anf. 219 MARIE ENGSTRÖM (v) replik:
          </note>
          <note>
            Fru talman! Jag fäste mig lite vid det som Harald
          </note>
          <note>
            Bergström sade i sitt anförande om att det är så centralt för
            regional utveckling att förbättra företagarnas villkor. Harald
            Bergström var väldigt bekymrad över att det inte händer någonting
            utifrån Småföretagardelegationens förslag.
          </note>
          <note>
            Nu finns det ju ändå i en bilaga till årets budgetproposition
            uppradat vad man har gjort, vad som är på gång och vad man kommer
            att göra. Sedan kan man läsa vidare vad gäller skattesidan att
            vi har förbättrat möjligheterna att göra avsättningar till periodiseringsfonder,
            vi har sett över och ändrat jordbrukets energibeskattning, vi
            ser över stoppreglerna, vi kommer att se över regler för generationsskifte
            i företag och det är lättare att få F-skattsedel. Listan är lång
            och arbete pågår. Jag undrar om inte Harald Bergström har tagit
            till sig de delarna.
          </note>
          <note type="speaker">
            Anf. 220 HARALD BERGSTRÖM (kd) replik:
          </note>
          <note>
            Fru talman! Jag nämnde också att det har införts en del - bortemot
            en tredjedel av villkoren tror jag visst att det är - men det
            räcker inte. Det är de enklare delarna, Marie Engström, som är
            införda. De mera betydelsefulla återstår. Där har vi t.ex. det
            här med beskattningen på kapital och dubbelbeskattningen på aktier,
            vilket också gäller små företag.
          </note>
          <note type="speaker">
            Anf. 221 VIVIANN GERDIN (c):
          </note>
          <note>
            Fru talman! Jag kommer också från Värmland och ser att det är
            god uppslutning från Värmland här i kammaren just nu. Jag vill
            tala om obalanserna i befolkningsutvecklingen, därför att detta
            är negativt i dubbel bemärkelse.
          </note>
          <note>
            Vi vet att avfolkningen stärker glesheten samtidigt som inflyttningen
            till några större städer skapar alltmer trängsel, negativ påverkan
            på miljön och sociala problem, bl.a. segregering och anonymitet.
            Problemen är uppenbara och kostsamma för vårt land.
          </note>
          <note>
            Nuvarande flyttvåg tycker vi också leder till kapitalförstöring
            av stora mått. I många samhällen står bostadshus och skolhus tomma.
            Bostadsfastigheter som byggdes för ett decennium sedan rivs. Industrilokaler
            som byggdes i början av 90-talet står tomma.
          </note>
          <note>
            Tron på att bygderna åter ska kunna befolkas är just nu i gungning,
            och största ansvaret för det här anser vi att regeringen har.
          </note>
          <note>
            Den avfolkning som nu sker drabbar inte bara glesbygden utan
            även landsbygd, små samhällen och mindre städer. Den försämrade
            service som speciellt drabbar landsbygden har också kraftigt bidragit
            till flykten. Att ungdomar flyttar är helt normalt; det har de
            alltid gjort. Men det som i dag är oroande är att de inte återvänder
            efter utbildning och efter att de har prövat sina vingar på andra
            ställen. Antalet välutbildade som söker sig utanför de större
            städerna minskar till följd av uteblivna satsningar på många områden,
            bl.a. infrastrukturen.
          </note>
          <note>
            Det här har medfört att vi har kommit in i en negativ spiral.
            Många tjänster inom både privat och offentlig sektor kan man inte
            tillsätta med behöriga.
          </note>
          <note>
            Skolor ute i landet lider brist på lärare. Sjukvården har brist
            på sjuksköterskor och läkare. Exempelvis
          </note>
          <note>
            Värmlands landsting har svårt att rekrytera personal inom sjukvården.
            Det här hotar naturligtvis på sikt både sjukhus och vårdcentraler.
            Tillgänglig sjukvård av en bra kvalitet är en viktig del i en
            bra regionalpolitik.
          </note>
          <note>
            Samhällets grundläggande service betyder väldigt mycket för företag
            och även för den offentliga sektorns personal. Utan sjukhus, omsorgsverksamhet,
            skola, post, bank m.m. blir det allt svårare att locka människor
            till de här orterna. Bra kommunikationer är också avgörande. Urusla
            vägar, som vi i Värmland har stor erfarenhet av, påskyndar naturligtvis
            den här negativa utvecklingen. Det är staten som har ansvar för
            infrastrukturen.
          </note>
          <note>
            Upprustning och kontinuerligt underhåll av vägnätet är oerhört
            viktigt. Bättre vägar är högt prioriterat inom Centerpartiet.
            Vi anvisar därför 750 miljoner extra i budget för innevarande
            år. Regeringen måste tillskjuta ytterligare medel. Annars kommer
            vägkapitalet att vara totalt förbrukat. Trafiksäkerheten är redan
            i dag kraftigt nedsatt på många vägar. Sprickor, djupa hål, kraftiga
            sättningar i vägbanan är ganska vanligt längs många av Värmlands
            länsvägar och riksvägar.
          </note>
          <note>
            Nollvisionen i trafiken är längre borta nu än år
          </note>
          <note>
            1997 när beslutet fattades. Under år 1999 ökade dödsfallen i
            trafiken till 570, dvs. med 30 personer från året före. Uteblivna
            vägförbättringar ökar också samhällets kostnader för döda och
            skadade i trafiken. Ca
          </note>
          <note>
            20 miljarder beräknas människors lidande kosta.
          </note>
          <note>
            Den totala arbetslösheten i Värmlands län är ca
          </note>
          <note>
            8,8 %. Den öppna arbetslösheten var i länet vid årsskiftet drygt
            2,8 % högre än för ett år sedan. Extremt hög arbetslöshet har
            Hagfors kommun med 13,6 %.
          </note>
          <note>
            Vi i Centerpartiet har ambitionen att ta vara på landets tillgångar
            och stimulera fram arbetstillfällen även ute på landsbygden. Men
            vi tror inte att enbart arbetsmarknadsåtgärder ska lösa problemen,
            utan vi vill också se andra åtgärder.
          </note>
          <note>
            För att människor ska få lättare att stanna kvar föreslår vi
            bl.a. kommunala skatteutjämningar, som man är beroende av, reseavdrag
            för att underlätta, utlokalisering av statlig verksamhet som underbygger
            och tillför verksamhet till lokala samhällen och införande av
            hushållstjänster. Utse gärna Värmland till försökslän. Landsbygden
            är mycket känslig för konjunktursvackor eller omstruktureringar
            av verksamheter, mycket mer känslig än de större städerna.
          </note>
          <note>
            En självklar grund för ett aktivt företagande är stabila spelregler.
            Den återställarpolitik som präglat
          </note>
          <note>
            1990-talet har varit olycklig i de fall där man har försämrat
            för företag som tidigare har fått förbättringar. Jantelagen -
            du ska inte tro att du är något - som har varit väl utbredd i
            Sverige har varit hämmande för många kreativa människor.
          </note>
          <note>
            Tillväxtavtalen är det senaste förslaget till hur regionerna
            ska utvecklas. Det är stora pengar, totalt 19
          </note>
          <note>
            miljarder. Pengar som finns inom en rad olika budgetposter ska
            nu fördelas på alla län. För Värmlands del innebär det 1 miljard
            som tillsammans med bidrag från kommuner och landsting, företag
            och EU växer till 2,25 miljarder. Det är gott och väl med pengar,
            men det måste också kompletteras med mer företagarvänligt klimat.
          </note>
          <note>
            När det gäller myndigheternas roll är det första som borde aktualiseras
            att varje myndighet borde åläggas att redovisa och genomföra en
            strategi för ett förbättrat företagsklimat. Vi kan t.ex. börja
            med att fastställa att ett beslut som en seriös företagare erhåller
            från en myndighet år 1 inte ska ändras av en annan myndighet år
            5. Vi anser att det är företagarfientligt att ändra spelreglerna
            i efterhand. Här har regeringen ett oerhört stort ansvar att förordningar
            och regelverk går att tolka ute hos länsstyrelser och skattemyndigheter.
          </note>
          <note>
            Vi i Centerpartiet har också en speciell förkärlek för de allra
            minsta företagen. Därför anser vi att förenklade regler är mycket
            viktigt för just dem. De är känsliga för en omfattande byråkrati.
            Det tar tid, det kräver ibland specialisthjälp och det kostar
            pengar.
          </note>
          <note>
            En mer positiv och öppen attityd från samhällets sida gentemot
            företag i allmänhet och innovationer och entreprenörskap i synnerhet
            är livsviktigt nu och i framtiden.
          </note>
          <note>
            Fler kvinnliga företagare måste också vara en målsättning. Med
            rådgivning och tillgång till de statliga medel som finns disponibla
            kan det bli en större bredd i företagandet. Här vill jag visa
            på goda resultat som har nåtts i Värmland just genom extra satsningar
            på kvinnligt företagande. Bland de nya företagarna i
          </note>
          <note>
            Värmland är 35 % kvinnor. Det är högre andel än i landet i övrigt
            som ligger på ca 31 %. Tyvärr har nyföretagandet minskat totalt
            under 1999 med 9,3 %.
          </note>
          <note>
            Det är bekymmersamt.
          </note>
          <note>
            En högaktuell fråga gäller socialdemokraternas inställning till
            att kunna sätta enmans- och familjeföretag i blockad och därmed
            äventyra dem. Tänk på att det är 600 000 företagare och att 71
            % av dessa är enmansföretagare. Jag tycker att vi ska vara rädda
            om dem.
          </note>
          <note type="speaker">
            Anf. 222 YVONNE ÅNGSTRÖM (fp):
          </note>
          <note>
            Fru talman! Jag vill börja med att passa på tillfället att kanske
            lite okonventionellt tacka för den fina lunchen vi bjöds på i
            dag. Jag tycker att det är en fin tradition som jag hoppas att
            vi får ha kvar.
          </note>
          <note>
            Så till ärendet. Det har bara gått knappt fem veckor sedan vi
            senast debatterade regionalpolitiska frågor här i kammaren. Alltså
            har det inte hänt särskilt mycket. Jag ska därför bara ta upp
            några viktiga frågor och inte försöka göra en heltäckande beskrivning
            av dagsläget.
          </note>
          <note>
            Den regionalpolitiska utredningen, där jag ingår, arbetar för
            fullt på att försöka nå fram till ett förslag om en regionalpolitik
            som håller för många år framåt, och jag är i dagsläget optimistisk
            nog att tro att vi ska lyckas arbeta fram ett förslag som alla
            politiska partier ska kunna ställa sig bakom. Jag kan garantera,
            Olle
          </note>
          <note>
            Lindström, att vi i utredningen försöker vända på alla stenar
            vi kan se. Vi kan inte med politiska beslut klara alla problem,
            men vi kan åtminstone hitta förslag till hur en bra grund ska
            kunna se ut, en grund som hela landet - både tillväxtregioner
            och andra -
          </note>
          <note>
            ska kunna ta ett gemensamt ansvar för.
          </note>
          <note>
            Vi i Folkpartiet tror inte på en regionalpolitik där alla besluten
            kommenderas uppifrån. Vi måste i stället gå över till en lokal
            mobiliseringspolitik där regionalpolitikens mål uppnås genom att
            vi satsar på den enskilda människan och hennes förmåga till skapande.
            Varje region har sina styrkor, sina unika möjligheter, och de
            kan bara tas till vara genom lokala initiativ. Tyngdpunkten ska
            ligga i decentralisering, nyetableringar, förbättring av småföretagens
            villkor osv.
          </note>
          <note>
            Och en sådan politik kan föras både i glesbygd och i storstadsområdenas
            s.k. problemförorter.
          </note>
          <note>
            Nyligen har vi fått befolkningssiffror från SCB, som många talat
            om. Tror man att enbart antalet invånare på en plats eller i en
            region är det som skapar en bra miljö kan man lätt tappa modet.
            Jag tycker att utvecklingen är oroande, men vi bör ändå lägga
            på minnet att den största omflyttningen trots allt sker inom de
            olika arbetsmarknadsregionerna. Om vi vill ha ökad befolkning
            tror jag att det egentligen finns en enda lösning - att acceptera
            och arbeta för ökad invandring från andra länder. Det tipset fick
            jag av professor Sören Holmberg från Göteborg i samband med ett
            demokratiseminarium i Umeå i höstas.
          </note>
          <note>
            En oerhört viktig förutsättning för att hela landet ska fungera
            är som många, jag tror alla, har påpekat kommunikationerna. Jag
            ska här koncentrera mig på vägnätet. Alldeles speciella problem
            finns i Värmland, Dalsland, Dalarna och de fem Norrlandslänen.
          </note>
          <note>
            Länsstyrelserna i Dalarna och Norrland har gemensamt presenterat
            ett material om läget i just de sex länen. Där sägs att medelstilldelningen
            i de regionala transportplanerna i norra Sverige är starkt begränsad
          </note>
          <note>
            - att det kommer att ta mer än 25 år innan vägarna åtgärdas till
            en standard likvärdig med i övriga Sverige. Därför bör det avsättas
            en särskild grundplåt under de närmaste sex åren för att återställa
            vägar - och även järnvägar - i norra Sverige till god bärighet.
          </note>
          <note>
            Norra Sverige svarar årligen för 17 % av Sveriges
          </note>
          <note>
            BNP och för 20 % av det samlade nettoexportvärdet, vilket är
            betydligt mer än riksgenomsnittet per capita.
          </note>
          <note>
            I dagarna har vi kunnat läsa, åtminstone i rikstidningarna, att
            skogsnäringen kan ha en god framtid. Men det förutsätter att vägnätet
            är sådant att man kan komma åt skogsråvaran under hela året och
            inte hindras av tjällossnings- och bärighetsproblem, som enbart
            i Norrland medför merkostnader på nära 700
          </note>
          <note>
            miljoner kronor om året just för den industrin.
          </note>
          <note>
            Den som vill studera detta material mer ingående kan få det från
            någon av de berörda länsstyrelserna.
          </note>
          <note>
            Jag ville bara ge dessa exempel för att belysa de problem som
            finns. De bidrar givetvis också till utflyttningen.
          </note>
          <note>
            Jag är starkt medveten om att mitt parti inte har varit duktigare
            än andra på att avsätta medel till vägar och andra kommunikationer,
            men det är min strävan att arbeta för en förbättring. Jag hoppas
            att fler ställer upp på det. Göran Persson har ju sagt att han
            vill öka satsningarna på infrastruktur.
          </note>
          <note>
            Ett annat viktigt kommunikationssystem är IT.
          </note>
          <note>
            Det hör och läser vi flera gånger om dagen. Men till skillnad
            från t.ex. Centern tror inte vi i Folkpartiet att det är skattebetalarna
            som ska betala varenda meter bredband i hela Sverige. Vi tror
            att marknaden klarar merparten. Sedan är vi beredda att ställa
            upp med insatser från staten för att få ett nät av god kvalitet
            till varje kommun och till skolor och bibliotek. Detaljerna får
            naturligtvis diskuteras, och vi blir nog tvungna att avvakta den
            både efterlängtade och försenade IT-
          </note>
          <note>
            proppen.
          </note>
          <note>
            Vi måste också se till att staten garanterar att det finns hygglig
            tillgång till service i hela landet. Men det kan i många fall
            uppnås genom samarbete mellan myndigheter och genom okonventionella
            lösningar.
          </note>
          <note>
            Det behöver inte kosta mycket pengar. Glesbygdsverket är i färd
            med att ta fram förslag som jag ser fram emot med intresse.
          </note>
          <note>
            Ytterligare ett viktigt område är utbildningen. Av tidsskäl ska
            jag inte gå in på det i detalj, men jag vill understryka att den
            utlokaliserade högskoleutbildningen fyller en mycket viktig funktion
            t.ex. i min hemkommun Lycksele. Det behöver inte vara ett väldigt
            stort utbud, men det bör finnas möjligheter för dem som har svårt
            att flytta till en universitetsort, t.ex. av familjeskäl, att
            skaffa sig en utbildning på hemmaplan. Men då måste staten anslå
            pengar inte bara till själva utbildningsplatserna utan också till
            de merkostnader som följer med utlokaliseringen. Annars klarar
            inte de små kommunerna, hur stora ambitioner de än har, att genomföra
            utbildningen.
          </note>
          <note>
            Det här var bara några axplock av alla de frågor som är viktiga
            för att uppnå regional balans. Jag kan upprepa att jag har förhoppningen
            att vi i den regionalpolitiska utredningen ska lyckas formulera
            en modell som kan vinna bred anslutning och vara hållbar för lång
            tid.
          </note>
          <note type="speaker">
            Anf. 223 VIVIANN GERDIN (c) replik:
          </note>
          <note>
            Fru talman! Jag vill kommentera det som Yvonne
          </note>
          <note>
            Ångström sade om att hon inte tror på Centerns politik när vi
            vill bygga ut bredband i hela landet. Just i regionalpolitiken
            har Folkpartiet och Centerpartiet olika åsikter.
          </note>
          <note>
            Vi tror inte att marknaden klarar av detta. Det finns områden
            där det bor få människor. Där måste vi gemensamt vara med och
            finansiera detta. Det är väl där skillnaden ligger. Vi tror fullt
            och fast på att marknaden kommer att klara av detta i de större
            städerna. Där tror jag att vi är överens. Men här gäller det landsbygden.
            Visst kan man låta marknaden göra detta, som Folkpartiet förespråkar,
            men då kommer vi att ha en mycket stor prisskillnad mellan storstäderna
            och landsbygden när det gäller anslutningsavgifterna.
          </note>
          <note>
            Då försämrar vi ytterligare möjligheterna att bo kvar på landsbygden.
          </note>
          <note type="speaker">
            Anf. 224 YVONNE ÅNGSTRÖM (fp) replik:
          </note>
          <note>
            Fru talman! Viviann Gerdin hörde kanske inte riktigt vad jag
            sade. Jag sade att vi i Folkpartiet tycker att marknaden ska få
            klara den del som marknaden förmodligen klarar alldeles utmärkt
            utan att vi behöver använda skattepengar till den. Men sedan är
            vi beredda att låta staten gå in med resten.
          </note>
          <note type="speaker">
            Anf. 225 VIVIANN GERDIN (c) replik:
          </note>
          <note>
            Fru talman! Det kan ju hända väldigt mycket på vägen om man bygger
            ut där marknaden klarar av detta. Vi vill skapa likartade förutsättningar
            från första början. Människor ska inte behöva flytta om de har
            ett IT-företag eller liknande. Det är en förutsättning både för
            arbete och utbildning att det finns tillgång till detta långt
            ute i landet.
          </note>
          <note type="speaker">
            Anf. 226 YVONNE ÅNGSTRÖM (fp) replik:
          </note>
          <note>
            Fru talman! Jag håller med om att vi ska göra det.
          </note>
          <note>
            Jag uttryckte mig kanske dåligt. Jag tycker att man ska bedriva
            detta parallellt. Men jag tycker att vi ska vänta med att diskutera
            detaljerna i utformningen tills propositionen föreligger. Då kan
            vi kanske enas om en kompromiss.
          </note>
          <note type="speaker">
            Anf. 227 MARIE ENGSTRÖM (v) replik:
          </note>
          <note>
            Fru talman! Det var någonting som Yvonne Ångström sade i sitt
            anförande som jag ville ställa en fråga om. Yvonne Ångström sade
            att staten ska se till att det finns hygglig service i hela landet.
            Om jag har förstått saken rätt är Folkpartiet ett skattesänkarparti,
            inte av jätteformat kanske men av ganska stort format ändå.
          </note>
          <note>
            Yvonne Ångström sade förut att ni egentligen inte har föregått
            med något gott exempel när det gällde att föreslå mer pengarna
            till vägarna. Yvonne Ångström sade också att staten måste skjuta
            till pengar till utbildning. Hur går denna ekvation ihop? Vad
            innebär att staten ska ansvara för en hygglig service i hela landet?
            Jag trodde att Folkpartiet pläderade för fler privata alternativ
            när det gäller vård, omsorg, utbildning osv.
          </note>
          <note type="speaker">
            Anf. 228 YVONNE ÅNGSTRÖM (fp) replik:
          </note>
          <note>
            Fru talman! Jag ska försöka bena upp de här olika sakerna. När
            jag talar om ett hyggligt serviceutbud avser det i första hand
            den service som staten i dag ger som är uppdelad på ett stort
            antal olika verk och myndigheter. Den rapport som Glesbygdsverket
            arbetar med på den regionalpolitiska utredningens uppdrag innebär
            att man försöker lägga samman så att man kan få de här funktionerna
            i en och samma lokal och ofta med en eller ett fåtal personer.
            Det kostar mindre pengar än det gör i dag.
          </note>
          <note>
            Jag har inget färdigt förslag när det gäller pengar till utbildningen,
            men vi arbetar för det.
          </note>
          <note type="speaker">
            Anf. 229 MARIE ENGSTRÖM (v) replik:
          </note>
          <note>
            Fru talman! Jag får tacka för det svaret. Ska jag tolka Yvonne
            Ångström så - och det har lite grann med svaret till Viviann Gerdin
            att göra också - att marknaden ska gå in och ta lite grann av
            de bästa och mest lönsamma delarna, och sedan förväntar sig
          </note>
          <note>
            Yvonne Ångström att staten ska ställa upp där man inte kan göra
            en vinst? Är det den folkpartistiska ideologin som slår igenom
            här när det gäller regionalpolitiken?
          </note>
          <note type="speaker">
            Anf. 230 YVONNE ÅNGSTRÖM (fp) replik:
          </note>
          <note>
            Fru talman! När det gäller den service som jag pratade om vill
            jag säga att detta är ett förslag som hela den regionalpolitiska
            utredningen, så långt vi nu har kommit, är beredd att ställa upp
            på. Förslaget är inte färdigt. Glesbygdsverket arbetar med en
            modell som ska kunna ge service överallt till lägre kostnad än
            i dag. Detta ska inte köpas för privata pengar. Det sade jag inte.
          </note>
          <note type="speaker">
            Anf. 231 INGEGERD SAARINEN (mp):
          </note>
          <note>
            Fru talman! Situationen ute i landet just nu är tyvärr inte ljus.
            Det är en skrämmande utflyttning och avflyttning som pågår. Den
            utarmar inte bara landsbygden utan hela Sverige. Inflyttningsorterna
            drabbas av obalans och måste lägga en massa pengar på att bygga
            nya bostäder och ny infrastruktur och Utflyttningsregionerna utarmas.
          </note>
          <note>
            Samtidigt tappar människorna sina sociala nätverk. De får allt
            svårare att kunna påverka sin livssituation och göra sig hörda.
            Alltfler behöver själsmediciner för att orka leva. Det här problemet
            bör stå i fokus i väldigt många av våra diskussioner här i riksdagen.
            Det berör de flesta av de områden som vi sysslar med.
          </note>
          <note>
            Dessutom är det ett problem i resten av världen också och ett
            symtom på att utvecklingen går åt fel håll överallt. Våra nuvarande
            tillväxtmodeller med ökande uttag av naturresurser och ökande
            skadliga utsläpp är inte balanserade och inte hållbara. Samtidigt
            som vi arbetar med att förbättra nuvarande modeller måste vi försöka
            hitta nya.
          </note>
          <note>
            Wuppertalinstitutet anger att det västerländska samhället på
            50 år måste bli tio gånger så effektivt i material- och energianvändning.
            Samtidigt måste det ge utrymme för en bra utveckling för människorna
            i hela världen om vi ska ha en fredlig utveckling. Det här ställer
            naturligtvis oerhörda krav på utbildning, forskning och stora
            livsstilsförändringar för oss själva.
          </note>
          <note>
            Förutom den kontinuerliga urbaniseringen och avfolkningen av
            landsbygden har vi många andra stora hot som beror på vår livsstil:
          </note>
          <note>
            - de globala miljöhoten - drivhuseffekten, som fördärvar vårt
            skidföre i Norrland, bidrar med översvämningar och stormar och
            hotar att dränka låglänta områden i världen, som Söderhavsöarna,
          </note>
          <note>
            Maldiverna och Bangladesh
          </note>
          <note>
            - ozonförtunningen, försurningen
          </note>
          <note>
            - befolkningsexplosionen
          </note>
          <note>
            - den ökande klyftan mellan fattiga och rika överallt i världen.
          </note>
          <note>
            Vi behöver nya modeller för utveckling och välfärd, och det är
            bråttom.
          </note>
          <note>
            Jag menar att landsbygden och byarna är vår chans. Här kan vi
            gemensamt ge möjligheter till en ekologisk utveckling, som kan
            stå modell för en ekologisk utveckling även i städerna och i andra
            delar av världen. Våra landsbygder kan bli tankesmedjor, utvecklingsmodeller
            och spjutspetsar in i det nya. Det är när landsbygdens folk går
            samman och arbetar för gemensamma mål som hållbara tankemönster
            utvecklas.
          </note>
          <note>
            Utbildningen har en nyckelroll. Satsa på de mindre och medelstora
            högskolorna ute i landet! En högskola i närheten ökar möjligheterna
            för alla att studera. Satsa på utbildning och forskning med hänsyn
            till regionens behov! En högskola måste ha förutsättningar att
            ordna utbildningar och distansutbildningar som är av betydelse
            för boende och företag i den egna glesbygden.
          </note>
          <note>
            Jag tänker mig att byar som nischar in sig på hållbar utveckling
            borde vara ett särskilt stöd med kurser, utbildningar och metodutveckling
            från sin lokala högskola och andra utbildningar. Det är viktigt
            att också få i gång kvalificerad yrkesutbildning och lärlingsutbildningar.
            Jag tror att ett livskraftigt och spännande kulturklimat, tillika
            med den goda fysiska livsmiljön och den härliga naturen, är centralt
            för att byar och glesbygd ska kunna bli spjutspetsar för förändring.
          </note>
          <note>
            Otaliga exempel visar att landsbygdens kvinnor har stor kraft.
            Om de får en chans utvecklar de projekt som leder till jämställda,
            hållbara och socialt gynnsamma miljöer.
          </note>
          <note>
            Viktiga utvecklingsmotorer är lokala resurscentrum för kvinnor
            och lokala kooperativa utvecklingscentrum. Leaderprojekten har
            visat sig vara en bra modell för att komma i gång på landsbygden.
            Därför är det tråkigt att Norrlands inland nu på grund av regeringens
            ingripande går miste om möjligheten till
          </note>
          <note>
            Leaderprojekt.
          </note>
          <note>
            Förutsättningarna för utveckling är annorlunda i
          </note>
          <note>
            Norrlands inland än vad de är i södra och mellersta
          </note>
          <note>
            Sverige.
          </note>
          <note>
            Meningen med Leader är att det ska fungera som en idébank till
            landsbygdsinsatser i hela landet. Därför är det mycket illa att
            Norrland nu utesluts.
          </note>
          <note>
            Jag vill också att vi i olika delar av Sverige ska få lära oss
            vår lokala och regionala historia i skolan. Vi ska få veta i skolan
            hur olika befolkningsgrupper i vårt område har haft det sedan
            hedenhös och framåt.
          </note>
          <note>
            Det är absolut snurrigt att skolorna i Skellefteå i stort sett
            bara lär ut Sydsveriges och särskilt Mälardalens historia. Visst
            är det märkligt att vi i skolan får lära oss mer om USA:s indianers
            historia än om samernas historia. Det här är inte betydelselöst
            - det handlar om hemkänsla och samhörighet, att ha kunskaper om
            hur det var förr där man bor. Lokal geografi, lokal litteratur
            och musik - det borde skolorna lära ut.
          </note>
          <note>
            Kvalitet i förskola och skola är också viktig för att en region
            ska utvecklas till ett hållbart samhälle.
          </note>
          <note>
            Även grundskole- och gymnasieundervisning bör nå ut i byarna,
            så att barnen slipper åka långa vägar med skolskjuts varje dag.
            I IT-samhället måste undervisningen kunna göras på ett för landsbygdens
            människor trevligare och mer kvalificerat sätt.
          </note>
          <note>
            Därmed kommer vi in på IT. Den otroliga utveckling som sker bland
            IT-företag, IT-beroende företag och kunskapsintensiva företag
            just nu gör att det är bråttom att få fram tekniska förutsättningar,
            vare sig det handlar om bredband eller satellit. Vinnarföretagen
            2015 finns inte i dag. Glesbygden borde ha goda möjligheter att
            locka dem till sig om den kan erbjuda god teknik och bra och stimulerande
            livsmiljö. Det är den goda livsmiljön, den rena, lokalt producerade
            maten och den sociala och kulturella miljön som kommer att locka.
            Detta bör Sverige ta som en utmaning.
          </note>
          <note>
            Viktigt är förstås också att det går att ta sig till och från
            glesbygden, och därför måste det satsas mer på småvägarna. De
            förfaller nu, och det är förödande.
          </note>
          <note>
            Dessutom måste mer av de tunga transporterna läggas över på järnväg
            och sjötransport, både för miljöns skull och för att det annars
            blir alldeles för dyrt att hålla småvägarna i skick.
          </note>
          <note type="speaker">
            Anf. 232 HARALD BERGSTRÖM (kd) replik:
          </note>
          <note>
            Fru talman! Jag vill fråga Ingegerd Saarinen om resonemanget
            om befolkningsfrågan. Vi är alla bekymrade över den förändring
            som sker. Samtidigt har jag för mig att Miljöpartiet har krävt
            mycket kraftiga bensinskattehöjningar. Jag vet också att man i
            Miljöpartiet inte är speciellt intresserad av att satsa på att
            bygga ut de större stråken med motorvägar, vilket skulle kunna
            hjälpa till bra mot trafikdöden.
          </note>
          <note>
            Det här är för mig ett resonemang som inte går ihop. Järnvägar
            vill Miljöpartiet ha, men med en järnväg kan man inte komma ut
            i glesbygden. Hur ska det bli med vägar och bensinpris? Det här
            är en ekvation som jag inte kan få att gå ihop. Jag behöver inte
            få ihop den, men jag skulle ändå gärna vilja höra
          </note>
          <note>
            Ingegerd Saarinens syn på detta.
          </note>
          <note type="speaker">
            Anf. 233 INGEGERD SAARINEN (mp) replik:
          </note>
          <note>
            Fru talman! Jag kan inte inse att en satsning på motorvägar är
            nödvändig för att nå ut i glesbygden.
          </note>
          <note>
            Järnvägar kommer man ganska långt med, och små grusvägar kan
            man också färdas på, förutsatt att de inte är som de börjar bli
            nu. Det vill vi göra någonting åt.
          </note>
          <note type="speaker">
            Anf. 234 HARALD BERGSTRÖM (kd) replik:
          </note>
          <note>
            Fru talman! Det må så vara, men hur är det med bensinpriset?
            Man ska ändå ta sig till de knutpunkter där järnvägen finns.
          </note>
          <note>
            Ingegerd Saarinen nämnde också de små och medelstora högskolorna,
            och hon sade att vi skulle satsa på dem. Man måste kunna ta sig
            till dem också. Jag får det inte riktigt att stämma.
          </note>
          <note type="speaker">
            Anf. 235 INGEGERD SAARINEN (mp) replik:
          </note>
          <note>
            Fru talman! Om vi ska nå en hållbar utveckling, som jag sade,
            måste vi göra ordentliga livsstilsförändringar. Det handlar om
            att resa mindre. I glesbygden är det stora svårigheter, men vi
            kan inte ge avkall på en miljömässigt god utveckling - det har
            ingen av oss någon fördel av längre. Vi måste nå en hållbar utveckling.
            Sedan får vi se på modeller för att kompensera glesbygden för
            det här.
          </note>
          <note type="speaker">
            Anf. 236 YVONNE ÅNGSTRÖM (fp) replik:
          </note>
          <note>
            Fru talman! Ingegerd Saarinen talade om betydelsen av lokala
            resurscentrum för kvinnor. Sedan beslutet i riksdagen, med stöd
            av Miljöpartiet, fattades i december om överföring av Nationellt
            resurscentrum för kvinnor till den allmänna NUTEK-verksamheten
            har jag blivit kontaktad av väldigt många som är oroade över det.
            Vad har Ingegerd Saarinen att säga på den punkten?
          </note>
          <note type="speaker">
            Anf. 237 INGEGERD SAARINEN (mp) replik:
          </note>
          <note>
            Fru talman! Jag är också oroad. Vi har tänkt att vi ska hålla
            ett vakande öga på NUTEK, så att de inte gör de lokala resurscentrumen
            en otjänst - det är dem det handlar om. Vi har inte tänkt släppa
            den här frågan.
          </note>
          <note type="speaker">
            Anf. 238 YVONNE ÅNGSTRÖM (fp) replik:
          </note>
          <note>
            Fru talman! Det var ju synd att ni inte röstade emot det i december.
            Jag vet att miljöpartistiska kvinnor var ute och pläderade för
            att man skulle ha det kvar. Det hade varit bra att behålla det
            i stället för att vara orolig i efterhand.
          </note>
          <note type="speaker">
            Anf. 239 INGEGERD SAARINEN (mp) replik:
          </note>
          <note>
            Fru talman! Det kan så vara, men jag tror att det finns goda
            möjligheter att det blir en väldigt bra utveckling på NUTEK också.
            Vi såg att detta inte behöver vara ett eget verk för att det ska
            lyckas bli goda möjligheter. Om man sköter det här väl kan det
            bli en ännu mer gynnsam utveckling när det är på NUTEK.
          </note>
          <note>
            Men vi ska inte lita på NUTEK, utan vi ska hålla ögonen på dem.
          </note>
          <note type="speaker">
            Anf. 240 GÖRAN NORLANDER (s):
          </note>
          <note>
            Fru talman! Jag kommer från Västernorrland, ett av de län som
            producerar mest per capita och är ett av de län som betyder mycket
            för landets utveckling och fortlevnad. Vi har under det senaste
            året tappat ytterligare 2 000 invånare. Jag sade i förra årets
            debatt att om den här takten fortsätter är vi avfolkade vid nästa
            sekelskifte.
          </note>
          <note>
            I dagens situation är vi alla förlorare. Storstadsregionerna
            brottas med lokalbrist. Vi brottas med överskott. Det är inte
            en utveckling som vi kan vara nöjda med oavsett var vi bor i landet.
            Det skapar ekonomiska problem för såväl tillväxtregioner som dem
            som minskar sin befolkning.
          </note>
          <note>
            Problem är till för att lösas. Här tror jag inte att det finns
            någon patentmedicin, utan här gäller det för oss alla att vi förutsättningslöst
            sätter oss ned och försöker finna en lösning. Alla yngre kan inte
            flytta till storstadsregionerna, medan vi får enbart gamla och
            skolungdomar kvar. Inom en inte alltför avlägsen framtid har vi
            inte personal att rekrytera till vård och skola.
          </note>
          <note>
            Fru talman! Det finns även positiva inslag i vår vardag. Jag
            tänker närmast på regeringens tillsättande av Kommundelegationen,
            som är till för att hjälpa de kommuner och landsting som har strukturella
            problem och som de inte själva klarar på egen hand att lösa. Det
            är en åtgärd som vi hälsar med största tillfredsställelse. Men
            tyvärr tror jag inte att det är en långsiktig lösning. Det hjälper
            enbart på kort sikt att staten in med miljarder för att klara
            budgetbalansen.
          </note>
          <note>
            Härutöver behövs en kraftfull regionalpolitik i likhet med den
            som föreslås med anledning av omstruktureringen av försvaret.
          </note>
          <note>
            Statliga myndigheter och verk måste ta regionalpolitisk hänsyn
            när de fattar beslut. Under tiden mellan 1993 och 1996 har enligt
            Glesbygdsverket tillskapats 12 000 nya statliga arbetstillfällen.
            Vart tredje har hamnat i Stockholm och vartannat i Stockholms
            stad. Samtidigt har t.ex. Norrlands inland tappat 3 %
          </note>
          <note>
            av de statliga jobben. Det finns stora fördelar med att bedriva
            verksamheter utanför storstadsregionerna.
          </note>
          <note>
            Bl.a. är arbetskraften mer trogen sin arbetsgivare, det är lägre
            hyror och bättre miljön. Ja, listan kan göras mycket längre, men
            jag nöjer mig med detta.
          </note>
          <note>
            Fru talman! Norrland står för en betydande andel export. Därför
            behöver Sverige ett växande Norrland.
          </note>
          <note>
            För att detta ska vara möjligt krävs ytterligare satsningar på
            infrastrukturen och en väl fungerande och aktiv och flexibel regionalpolitik,
            präglad av helhetssyn på statens verksamhet. Det finns alltför
            många exempel på att när en myndighet satsar på en ort drar en
            annan myndighet bort sin verksamhet eller minskar den utan att
            någon helhetsbedömning görs. Den politiska styrningen av utbyggnaden
            av landets infrastruktur måste därför återupprättas. Det kan ske
            genom att alla aktörer på t.ex. distributionsmarknaden, elmarknaden,
            telemarknaden och kollektivtrafikmarknaden får betala avgifter
            som används på regionalpolitiskt motiverade satsningar inom respektive
            område. Det blir mindre lönsamt att bara plocka russinen ur kakan,
            och vi återtar det politiska greppet över infrastrukturen utan
            att därför förlora de fördelar som konkurrensen kan ge. Konkurrenslagstiftningen
            bör också ses över så att den inte hindrar en effektiv regionalpolitik.
          </note>
          <note>
            Staten måste ta ett ansvar och styra utbyggnaden av höghastighetsnät
            för datakommunikation på ett sådant sätt att hela landet ges likvärdiga
            utvecklingsmöjligheter. Huvudinriktningen ska vara utvecklingen
            av näringslivet för att skapa jobb och utvecklingen. Staten bör
            t.ex. efter kanadensiskt mönster understödja bildandet av småskaliga
            bolag för riskkrediter där det lokala och regionala näringslivet
            har huvudansvaret. En lagstiftning som gör löntagarägandet till
            en stabil ägarform i svenska företag bör också antas.
          </note>
          <note>
            Det är viktigt att regionalpolitiken utformas med ett perspektiv
            som tar sikte på ungdomars möjlighet att få jobb och möjlighet
            till utveckling utanför storstadsområdena. Därför bör regeringen
            tillsätta en regionalpolitisk utredning ur ett ungdomsperspektiv.
          </note>
          <note>
            Ledamöterna bör vara under 30 år. Utveckling och tillväxt kräver
            en god livsmiljö och goda utvecklingsmöjligheter för både kvinnor
            och män. Ett jämställdhetsperspektiv måste därför integreras i
            alla utvecklingsinsatser. Regionalpolitikens insatser måste utformas
            så att den ger stöd åt både kvinnors och mäns arbete.
          </note>
          <note>
            Fru talman! Vi har landets sämsta vägar. Ska vi vända utvecklingen
            måste förutsättningar skapas för den enskilde att bo och verka
            i sin hembygd. I en mycket högre grad än hittills måste skogsindustrins
            behov av ett fungerande vägnät beaktas då väganslagen fördelas.
            Det krävs stora investeringar i vårt vägnät, och en engångssatsning
            på eftersatt underhåll är motiverad.
          </note>
          <note>
            Fru talman! Sammanfattningsvis hävdar jag att regionalpolitiska
            bedömningar ofta går att förena med affärsmässiga bedömningar.
            Det handlar om att utnyttja kapacitet i hela vårt land. En effektiv
            regionalpolitik i nära samarbete med näringsliv och regioner måste
            ha detta som mål. Att alltid och slentrianmässigt låta marknadskrafter
            styra verksamhet till överhettade områden ger oss inte det effektiva
            samhället.
          </note>
          <note>
            Ska hela Sverige leva krävs ett intensivt arbete av oss i denna
            kammare, av näringsliv och av samtliga invånare i vårt land. Ett
            levande Sverige är till gagn och nytta för oss alla. Tack!
          </note>
          <note type="speaker">
            Anf. 241 VIVIANN GERDIN (c) replik:
          </note>
          <note>
            Fru talman! Jag skulle vilja ta upp några frågor med Göran Norlander.
            Han börjar med att säga att vi skulle sätta oss ned. Är det inte
            så att ni har suttit still alldeles för länge?
          </note>
          <note>
            Då det gäller kommunakuten har Göran Norlander uttryckt att han
            ser positivt på att de kommuner som har hamnat i ekonomisk kris
            kan ansöka om bidrag.
          </note>
          <note>
            Egentligen är det en stor tragik att man behöver en kommunakut
            att vända sig till.
          </note>
          <note>
            Vi från Centerpartiets sida vill arbeta så att man ger kommunerna
            bättre förutsättningar så att de inte hamnar i den situationen,
            med ett bättre system för den kommunala skatteutjämningen, men
            också understödet av andra åtgärder då det gäller utlokalisering
            av företag. Även om man inte kan utlokalisera dem ända längst
            ut till glesbygden genererar det i alla fall arbeten långt ut
            i länet om man kan få ut statliga verksamheter till läns residensstäder
            och städerna runt omkring.
          </note>
          <note>
            Riksdagen fattade ett beslut vad gäller regionalpolitik 1995.
            För cirka ett halvår sedan fick vi en rapport från Glesbygdsverket
            där man kommer med väldigt stark kritik. Jag funderar: Vad tänker
            ni göra?
          </note>
          <note>
            Det finns redan ett beslut, men det fullföljs inte.
          </note>
          <note type="speaker">
            Anf. 242 GÖRAN NORLANDER (s) replik:
          </note>
          <note>
            Fru talman! Vi behöver inte sätta oss ned, vi kan lika gärna
            stå och prata. Det går det också, men huvudsaken är att vi alla
            hittills har upplevt att det är en ganska stor samstämmighet i
            debatten när det gäller våra regioner.
          </note>
          <note>
            Vad gäller kommunakuten vill jag säga följande.
          </note>
          <note>
            Jag kommer från en kommun som årligen har tappat mellan 400 och
            500 invånare, vilket gör att skatteintäkterna minskar med mellan
            15 och 20 miljoner kronor per år, men utgifterna minskar inte.
            Inkomsterna minskar men inte utgifterna, eftersom det är de i
            aktiv ålder som flyttar. Vi har kvar samma kostnader för äldreomsorgen
            osv. Jag tycker att det är helt fantastiskt - jag måste uttrycka
            mig t.o.m. så att jag tycker att det är underbart - att regeringen
            har tagit det här initiativet för att under en övergångsperiod
            hjälpa oss uppe i norr som har det svårt, och även övriga delar
            av landet. Det är ett mycket bra initiativ.
          </note>
          <note type="speaker">
            Anf. 243 VIVIANN GERDIN (c) replik:
          </note>
          <note>
            Fru talman! När det gäller kommunakuten är det så att med en
            annan utformning av underlag för statliga bidrag till kommunerna
            hade man kanske inte hamnat i den situationen.
          </note>
          <note>
            Jag vill återkomma till det regionalpolitiska beslutet som man
            fattade 1995 och som har kritiserats så starkt av Glesbygdsverket.
            Det handlar om fyra förlorade år. Utvecklingen har ju varit ännu
            mer negativ under de senaste åren när det gäller avfolkning, att
            det sker en kantring och att fler och fler dras till storstäderna.
          </note>
          <note>
            Jag vill också tillägga att man måste göra större satsningar
            från regeringens sida på småföretagarna.
          </note>
          <note>
            Det är småföretagarna som skapar jobben ute på landsbygden, i
            småstäderna och även i glesbygden.
          </note>
          <note>
            Där finns inte de stora företagen. De finns på större orter,
            men de skapar inte heller fler jobb i dag genom de fusioner och
            rationaliseringar som pågår. En större inriktning på en företagarvänligare
            attityd speciellt till småföretagarna kan göra att många kan bo
            kvar i de mindre städerna ute på landsbygden.
          </note>
          <note type="speaker">
            Anf. 244 GÖRAN NORLANDER (s) replik:
          </note>
          <note>
            Fru talman! När det gäller utformningen av regionalpolitiken
            säger Viviann Gerdin att det har varit fyra förlorade år. Jag
            tycker att jag i mitt anförande var ganska kritisk mot den regionalpolitik
            som har förts, oavsett vilken regering som har bedrivit den.
          </note>
          <note>
            Jag tycker inte heller att det handlar om fyra förlorade år,
            utan i de delar av landet där jag bor är åren ända sedan 60-talet
            förlorade. Det här är någonting som vi naturligtvis inte längre
            accepterar, utan här kräver vi en förändring, och jag har också
            upplevt att en förändring är på gång.
          </note>
          <note>
            Sedan när det gäller småföretag delar jag Viviann
          </note>
          <note>
            Gerdins uppfattning, att de har en väldigt stor betydelse för
            arbetstillfällena ute på orterna. Men jag vet egentligen inte
            vad som är problemet för småföretagarna. Jag har själv varit småföretagare
            i över 20 år, och jag känner inte igen verkligheten som den beskrivs
            i många fall.
          </note>
          <note type="speaker">
            Anf. 245 HARALD BERGSTRÖM (kd) replik:
          </note>
          <note>
            Fru talman! Göran Norlander sade i sitt anförande att han önskade
            sig mera av löntagarägda företag, att löntagare kunde gå in och
            ta över. Jag skulle gärna vilja höra lite mer om det. Betyder
            det någon form av statlig hjälp till detta genom fonder, eller
            hur ska det gå till egentligen? Vi har ju ett inte så litet löntagarägande
            i dag i Sverige genom att så många privatpersoner är aktieägare
            i företag.
          </note>
          <note type="speaker">
            Anf. 246 GÖRAN NORLANDER (s) replik:
          </note>
          <note>
            Fru talman! I Kanada har man den modell som jag förde fram här.
            Tanken är att man bildar lokala fonder dit t.ex. löntagarna avsätter
            en viss del av sin lön, och fonderna ska användas regionalt. Det
            rör sig helt enkelt om risktagarpengar som man ska kunna satsa.
          </note>
          <note>
            Detta är en modell som vi uppe i norr tror på, och man har lyckats
            väldigt bra i Kanada.
          </note>
          <note type="speaker">
            Anf. 247 HARALD BERGSTRÖM (kd) replik:
          </note>
          <note>
            Fru talman! Jag känner till det för jag har också varit i Kanada
            och tagit del av erfarenheter där. Där går de fonder som facken
            har skapat ur ägandet så fort företagen går för egen maskin. Det
            betyder ju inte att man kvarstår som löntagarägare, utan sedan
            är man i så fall aktieägare. Det har vi redan i dag i Sverige.
          </note>
          <note type="speaker">
            Anf. 248 GÖRAN NORLANDER (s) replik:
          </note>
          <note>
            Fru talman! Jag har ingenting emot den modellen, utan det viktigaste
            av allt, som jag ser det, är att det finns ett riskvilligt kapital
            så att man har möjlighet att utveckla företagsamheten. Sedan när
            väl företaget klarar sig så att säga på egna ben, då kan man mycket
            väl gå över till den modell som Harald Bergström hänvisar till.
          </note>
          <note>
            En sak som jag tycker är väldigt viktig är att det ska vara ett
            lokalt ägande. Besluten som fattas när det gäller ett företag
            som fjärrstyrs är betydligt känslokallare än om ägandet finns
            på orten. Då tar man säkert helt andra lokala hänsyn när man fattar
            sina beslut.
          </note>
          <note type="speaker">
            Anf. 249 PETER PEDERSEN (v):
          </note>
          <note>
            Fru talman! Det är glädjande att konstatera att den rödgröna
            redan har bidragit till en positiv utveckling för Sverige, en
            bra tillväxt, ökad sysselsättning, låg inflation, låg ränta, en
            minskande statsskuld osv.
          </note>
          <note>
            Tyvärr är den bilden inte entydig. Vi kan se ett tudelat Sverige
            som håller på att kantra. Parollen Hela
          </note>
          <note>
            Sverige ska leva! tenderar att bli mer en paroll som används
            vid olika högtidsstunder här i riksdagen, men i verkligheten ser
            vi mycket lite av den politiken. Det är mest en dröm.
          </note>
          <note>
            Det är dags att betona att det är viktigt för hela
          </note>
          <note>
            Sverige att det blir en jämnare fördelning av tillväxt, sysselsättning,
            befolkningsökning osv. Det är till nytta för alla som bor här,
            oavsett om man bor på landet, i en mindre stad eller i en storstad.
          </note>
          <note>
            Problemet är inte nytt. Jag har hittat ett citat av
          </note>
          <note>
            Per-Anders Fogelström där han beskriver 1860-talets
          </note>
          <note>
            Sverige och inflyttningen till de större städerna som kan appliceras
            på dagens utveckling och som visar dynamiken i att flytta till
            en större stad och vad det kan få för konsekvenser. Jag citerar:
          </note>
          <note>
            "Människorna utanför kunde frukta och hata staden, tala om hålan
            och varbölden, om jätten som slukade människoliv. Men ändå sökte
            sig många av dem dit, gav sitt blodsoffer. Några av dessa som
            kom skulle sedan alltid längta ut, bort från staden, tillbaka
            till livet utanför stenmurarna. Ändå stannade de, fanns alltid
            något som hindrade. Och deras barn och barnbarn blev stadens och
            älskade stenarna, när de sa att sommaren nalkades hade de känt
            stenens värme och inte blommans doft. Staden var beroende av alla
            som drogs till den över vägar och vatten, utan denna ständiga
            blodgivning skulle den dö. Människorna som föddes i staden var
            färre än de som dog där."
          </note>
          <note>
            Fru talman! Det finns även i dag ett inbördes beroendeförhållande
            mellan land och stad, men blodgivningen från landet till staden
            har numera ökat så dramatiskt att de flesta av landets kommuner
            - närmare bestämt 203 stycken - lider av allvarlig blodbrist och
            ett antal större städer har akut växtvärk, framför allt då Stockholm.
          </note>
          <note>
            Jag konstaterar bara att folkmängden i 16 av våra
          </note>
          <note>
            21 län minskar, och befolkningen i 203 av våra 289
          </note>
          <note>
            kommuner minskar också.
          </note>
          <note>
            Jag kommer från Degerfors, är värmlänning och tillhör Örebro
            län. Om man tittar på de närliggande länen och dessutom lägger
            till Dalarna och Västmanland minskar befolkningen i alla de 54
            kommuner som finns i dessa län utom i fyra kommuner. Av någon
            märklig anledning råkar det vara så att befolkningen ökar i de
            största städerna Örebro, Karlstad och
          </note>
          <note>
            Västerås. Det gäller också den mindre kommunen
          </note>
          <note>
            Kumla, och det beror på att Ericsson har etablerat en mycket
            förträfflig verksamhet där. Så är verkligheten.
          </note>
          <note>
            I Stockholm flyttade det in drygt 19 000 personer förra året.
            Det är två gånger Degerfors invånare som tillkommer i Stockholm.
            Då är frågan: Vad beror den här utvecklingen på? Är den bra eller
            likgiltig? Finns det någonting att göra, och i så fall vad?
          </note>
          <note>
            Det går förstås att tackla utflyttningen på olika sätt. Man kan
            ironisera och vara cynisk och säga: Det här går inte att göra
            någonting åt. Låt folk flytta dit de vill. Vem vill bo i de trista
            småhålorna ute på landet i spenaten? Varför betala ut en massa
            pengar i regionalpolitiskt stöd till orter som tillhör gårdagens
            samhälle med gårdagens industrier som ändå är dömda att dö bort?
          </note>
          <note>
            Två journalister har i Aftonbladet beskrivit denna cyniska hållning
            på ett ganska träffande sätt. Per
          </note>
          <note>
            Bjurman skriver i Aftonbladet den 13 augusti förra året: "Ungdomarna
            överger landsortsstäderna. Undra på det. Svenska småstäder är
            stentrista hålor utan så mycket som en bråkdel av pulsen, svänget
            och utbudet i Stockholm, Göteborg och Malmö."
          </note>
          <note>
            Liza Marklund, hyllad författare och kolumnist i
          </note>
          <note>
            Aftonbladet, skriver den 8 oktober: "Faktum är att stora delar
            av glesbygden är full av giriga gnällspikar.
          </note>
          <note>
            Hela Sverige måste få leva, snyftar de och förfasar sig över
            att folk inte vill bo i eländiga småhålor ute i spenaten. Herregud,
            låt folk slippa! Säger jag. Låt människorna bo där de vill!"
          </note>
          <note>
            Detta är f.d. lantisar och har alltså bott utanför storstäderna.
          </note>
          <note>
            Om nu intelligensen är någorlunda oberoende av var man bor i
            landet kan man fråga sig: Varför väljer så många människor att
            flytta till de städer som sägs drabbas så hårt av den kommunala
            skatteutjämningen med höga hyror och höga parkeringsavgifter när
            det finns ett bra boende som dessutom är billigt ute på landet,
            fin natur osv.? Jo, människor flyttar dit där det finns arbete
            eller där man tror att man kan få ett arbete.
          </note>
          <note>
            Fru talman! Vi måste alltså ta detta på allvar. Ingen medborgare
            vinner på den regionala obalans och den snedfördelning av resurser
            som vi har i Sverige.
          </note>
          <note>
            Här har vi ett stort ansvar. 90-talet har präglats av en allvarlig
            nedskärningspolitik riktad mot offentlig sektor, framför allt
            kopplad till vår anpassning till EU
          </note>
          <note>
            och EMU. Det har drabbat den offentliga sektorn -
          </note>
          <note>
            vård, skola och omsorg,000 som alla talar om - och inte minst
            har det drabbat den kvinnliga arbetsmarknaden. Privatiseringsivrandet
            har lett till avregleringar som inte bara lett till försämrad
            service, utan det har också drabbat de utsatta regionerna hårt.
          </note>
          <note>
            Dagens Industri publicerade förra året en undersökning som visade
            att 66 % av alla tillfrågade trodde och hoppades att de skulle
            bo kvar på sin hemort om tio år. Samma resultat blev det år 1983.
            Många fick då fel. Många av dem som sade att de trodde att de
            skulle bo kvar på sin ort om tio år fick fel, och ännu fler kommer
            tyvärr att få fel om vi ser fram till år
          </note>
          <note>
            2010.
          </note>
          <note>
            Det är tragiskt att människor inte har möjlighet att bo och verka
            i en hembygd där man har haft ett arbete, där man har sin släkt,
            sina vänner och sina rötter.
          </note>
          <note>
            Man tvingas flytta, inte för att man vill - vilket man ofta ger
            sken av - utan därför att man måste. För att kunna överleva och
            kunna leva med en rimlig standard behöver man ha ett arbete.
          </note>
          <note>
            Jag välkomnar att även Göran Norlander har anslutit sig till
            det initiativ som LO har tagit. Det innebär alltså att vi måste
            tänka utanför den traditionella regionalpolitiken och komma med
            offensiva förslag.
          </note>
          <note>
            Förslaget om att ge möjlighet att sätta av pengar till sysselsättningsfonder
            eller solidaritetsfonder, framför allt pensionspengar, kan skapa
            en vettig sysselsättning och nya jobb. Det kan rädda jobb som
            finns, ge god avkastning, jämställdhet och en god arbetsmiljö.
            För egen del förstår jag inte alls varför löntagarna ska dra tillbaka
            sina pengar när företagen börjar att gå bra. Det är ett utmärkt
            sätt att placera pengar i en bra verksamhet och att man dessutom
            kan få en avkastning på pengarna. Varför ska man då dra tillbaka
            ett ägande? Jag tycker att ägandet ska användas till att också
            få makt över olika företag.
          </note>
          <note>
            Vi behöver olika satsningar på utbildningsområdet, på högskolorna
            och universiteten ute i landet.
          </note>
          <note>
            Kollektivtrafiken liksom vägnätet måste då utvecklas.
          </note>
          <note>
            Ny teknik behöver spridas till hela landet. Oavsett om man bor
            i Bromölla, Pajala eller Stockholm ska man ha tillgång till bredbandstekniken.
            Jag tror inte att marknaden klarar det av egen kraft, utan där
            bör vi gå in och stötta upp från samhällets sida. Marknaden klarar
            inte att få en balanserad utveckling. Vi ser det i
          </note>
          <note>
            Sverige, vi ser det i varje län och vi ser det i Europa.
          </note>
          <note>
            Den är alltför kortsiktig och alltför intresserad av enbart kortsiktig
            vinstmaximering. Därför är det helt nödvändigt med politiska initiativ
            och politiska beslut. Det gäller alltså att gå från ord till handling.
            Vi får inte leva upp till det som Tage Erlander sade: Ni bara
            "löver" och "löver".
          </note>
          <note type="speaker">
            Anf. 250 ÅKE SANDSTRÖM (c) replik:
          </note>
          <note>
            Fru talman! Jag delar i stora delar den allmänna beskrivning
            som Peter Pedersen ger uttryck för här.
          </note>
          <note>
            Låt mig ta upp en punkt.
          </note>
          <note>
            Vägnätet har en utomordentligt viktig betydelse för regional
            utveckling. Det är väl dokumenterat att det är stora brister på
            medel till våra vägar. Vägarna förfaller. Den gigantiska kapitalförstöringen
            är att likna vid Ebberöds bank.
          </note>
          <note>
            När vi debatterade trafiken den 8 december här i kammaren blev
            jag minst sagt överraskad då en partikollega till Pedersen talade
            om att det inte var brist på medel till drift och underhåll, utan
            att lastbilsekipagen skulle kortas och att den högsta tillåtna
            totalvikten på lastbilarna skulle sänkas. Jag skulle vilja veta
            om
          </note>
          <note>
            Pedersen står bakom även detta förslag. I anförandet sade han
            att vi ska utveckla vägnätet. Det är två helt skilda saker.
          </note>
          <note type="speaker">
            Anf. 251 PETER PEDERSEN (v) replik:
          </note>
          <note>
            Fru talman! Jag ser ingen motsats mellan kraven.
          </note>
          <note>
            Jag tycker att det är viktigare att se till att de vägar vi har
            fungerar, vilket de inte gör i stora delar av landet, framför
            allt i Norrland och Bergslagen, än att satsa enbart på nya stora
            vägprojekt, framför allt i de större städerna. Men jag ser ingen
            motsättning däremellan.
          </note>
          <note>
            Om vi vill ha en överflyttning från t.ex. lastbilstrafik till
            järnväg måste vi skapa förutsättningar för att det ska bli lönsamt.
            För att göra det lönsamt skulle vi kunna tillämpa EU-anpassningen,
            som innebär att lastbilarna inte ska behöva vara längre här än
            vad de är i övriga EU-området.
          </note>
          <note>
            Det är också en säkerhetsfråga. Ju mer timmer man kan lasta på
            timmerbilarna t.ex., desto mer lönsamt är det jämfört med att
            köra det på järnväg. Men jag ser inte den motsättning som föregående
            talare tog upp.
          </note>
          <note type="speaker">
            Anf. 252 ÅKE SANDSTRÖM (c) replik:
          </note>
          <note>
            Fru talman! Verkligheten är ju någonting helt annat. Frågan gällde
            mer eller mindre pengar till drift och underhåll. Den gällde inte
            nya vägar.
          </note>
          <note>
            Vänsterpartiet har i en reservation sagt att mer pengar inte
            är det som behövs i första hand. Det är ett skriande behov av
            mer pengar till drift och underhåll till vägarna. Det är helt
            orealistiskt att tro att lastbilen utnyttjas bättre om man sänker
            kravet enligt EU-
          </note>
          <note>
            anpassningen, som det också förvånar mig att Vänstern ställer
            upp på i så hög grad.
          </note>
          <note>
            Slutligen undrar jag om inte Vänstern har fört fram alla sina
            beskrivningar och farhågor i regeringssamverkan. Eller är det
            så att man inte har fått gehör för någon av de delar som Pedersen
            beskrev tidigare?
          </note>
          <note type="speaker">
            Anf. 253 PETER PEDERSEN (v) replik:
          </note>
          <note>
            Fru talman! Jag konstaterar att det här inte är någon lätt fråga.
            Om den regionala obalansen vore en lätt fråga skulle den troligtvis
            ha varit löst för länge sedan. Jag tror inte att det finns någon
            här i kammaren som är illvillig och tycker att det är bra att
            vi har den utveckling som vi har. Men några av dem som sitter
            här i kammaren har ju större tilltro till att marknaden ska klara
            alla problem. Detta är uppenbart en fråga som marknaden inte klarar,
            utan den snarare förvärrar problemet hela tiden.
          </note>
          <note>
            När det gäller vägarna tycker jag allmänt sett att det finns
            en övertro på att om vi bygger nya vägar så löser vi alla problem.
            Genom Värmland går en stor ny väg. På den kan man åka väldigt
            länge innan man ser några företagsetableringar. Vi ska ha fungerande
            vägar som är trafiksäkra. Men det är ingen lösning.
          </note>
          <note>
            Det blir en bra väg för att åka ifrån den lilla orten, brukar
            jag säga när vi ska göra satsningar i Degerfors.
          </note>
          <note>
            Med större trafiksäkra vägar blir det ännu fler som lämnar Degerfors
            och flyttar till Örebro eller Stockholm. Nya vägar löser inte
            alla problem. Det handlar framför allt om trafiksäkerhet.
          </note>
          <note type="speaker">
            Anf. 254 VIVIANN GERDIN (c) replik:
          </note>
          <note>
            Fru talman! Jag skulle vilja börja med att tacka
          </note>
          <note>
            Peter Pedersen för hans beskrivning av hur det ser ut ute i landet,
            om hur människor flyttar från orter osv.
          </note>
          <note>
            Men det är en annan sak som jag skulle vilja kommentera, och
            det är just löntagarägandet, dvs.
          </note>
          <note>
            möjligheter för anställda att sätta av pengar i en fond.
          </note>
          <note>
            Det står ju var och en fritt i dag att äga företag. Man kan köpa
            börsnoterade aktier eller så kan man starta företag själv. Men
            just löntagarägandet ser jag som ett hot mot de mindre företagen.
          </note>
          <note>
            Om ett litet företag avsätter en viss procent, växer fondandelen
            med tiden och går över i ett ägarkapital.
          </note>
          <note>
            Som småföretagare med ett eget risktagande vill man ju också
            ha ett bestämmande över företaget därför att man tar riskerna.
            Jag har en erfarenhet av att ha varit företagare i 28 år, och
            jag ser det inte som någon lösning att ha löntagarägande. Jag
            ser det snarare som ett hot mot de riktigt små företagen.
          </note>
          <note type="speaker">
            Anf. 255 PETER PEDERSEN (v) replik:
          </note>
          <note>
            Fru talman! Det sägs att vi har 5 miljoner aktieägare i Sverige,
            och det stämmer ju. Men de har inget som helst inflytande genom
            aktieägandet. Ju fler aktieägare som finns, desto mindre aktieägande
            behövs egentligen för att några fåtal i Sverige ska kunna behålla
            makten över de företag som finns.
          </note>
          <note>
            När det gäller de mindre företagen vill jag säga att detta framför
            allt handlar om aktieföretag. Jag kan inte se det minsta fel i
            att ett antal löntagare bestämmer sig för att gå samman och bilda
            en fond som innebär ett mer strategiskt sätt använda pengarna,
            dvs. att köpa aktier i intressanta tillväxtföretag. Det finns
            ju etiska fonder redan i dag. Vad är det för fel på det?
          </note>
          <note>
            Jag kan inte förstå varför något företag skulle vara mindre benäget
            att få aktiva löntagare som sätter in sina pengar där och hoppas
            på en bra avkastning, för det ska ju kanske rädda de framtida
            pensionerna. Det är väl av större intresse än att var och en ska
            följa hur det går för den lilla post som man har satt in i en
            aktiefond och som man har noll inflytande över.
          </note>
          <note type="speaker">
            Anf. 256 VIVIANN GERDIN (c) replik:
          </note>
          <note>
            Fru talman! Som svar på det vill jag säga att under förutsättning
            att allting sker frivilligt är det positivt.
          </note>
          <note>
            Men det får inte vara ett tvång för det lilla företaget i löneförhandlingar
            att pengar ska avsättas. Det vore helt fel. Om det sker frivilligt
            så att även en liten företagare kan säga nej, så tycker jag att
            det är helt okej.
          </note>
          <note type="speaker">
            Anf. 257 PETER PEDERSEN (v) replik:
          </note>
          <note>
            Fru talman! Det är självklart att ett sparande måste bygga på
            frivillighet, eftersom det framför allt är pensionspengar det
            handlar om. Men då ska man ha samma möjlighet till skattereduktion
            som man har i Kanada, om man anser detta vara ett fördelaktigt
            pensionssparande.
          </note>
          <note>
            I dag ser man snarare tendenser till att man inte ska få sätta
            av pengar i etiska fonder osv. Den restriktionen förstår jag inte
            alls.
          </note>
          <note>
            Det måste ändå vara en fördel att man på ett aktivt sätt dels
            vill ha avkastning på sina pensionspengar, dels också kan använda
            det sparande man har i aktier till att få ett inflytande i olika
            företag. Man satsar ju inte sina pengar där man tror att det kommer
            att fungera dåligt och ge låg avkastning. I Kanada satsar man
            framför allt på företag som ser framåt och som har en utveckling
            framför sig. Och det behövs i glesbygd.
          </note>
          <note type="speaker">
            Anf. 258 ULF BJÖRKLUND (kd):
          </note>
          <note>
            Fru talman! Skulle jag sätta en rubrik över det här korta anförandet
            skulle det kanske kunna bli "Det bortglömda inlandet" eller möjligen
            "Sveket mot inlandet". Då tänker jag huvudsakligen på den norra
            delen, från Vänern upp till Karesuando.
          </note>
          <note>
            På tröskeln till det här nya millenniet borde man väl prata om
            visioner inför framtiden och inte älta gamla misslyckanden. Jo,
            men det brukar ju ändå vara så att om vi erkänner och begrundar
            våra misslyckanden brukar vi tänka rätt så småningom. Sedan långt
            tillbaka i historien har ju jordbruket, och därmed ett naturligt
            boende på landsbygden, haft en självklar plats i vårt land.
          </note>
          <note>
            Inte minst under 1800-talet skapades möjligheter att befolka
            även de avlägsnaste dalgångarna i Norrlands inland genom bl.a.
            skattebefrielse under ett stort antal år om man valde att bosätta
            sig där som fjällbonde. Staten etablerade dessutom ett antal fjällhemman
            långt ute i obygden som hugade spekulanter erbjöds att disponera.
            Landet skulle befolkas, och folket spridas ut över landets yta.
          </note>
          <note>
            Vid inledningen av 1900-talet, för ca 100 år sedan, var entusiasmen
            på topp när det gällde att vidareutveckla tidigare tagna initiativ.
            Det skedde genom att man band samman landet med den tidens nya
            teknik. Det handlade om elektrifiering och om vägar.
          </note>
          <note>
            Inte minst järnvägen byggdes ut, även till då delvis obebodda
            områden i vårt norra inland.
          </note>
          <note>
            På 30-talet står Inlandsbanan färdig i hela sin längd från Kristinehamn
            vid Vänern upp till Gällivare i norr. Förutsättningen att transportera
            Norrlands råvaror söderut blev därmed goda. De råvaror som utgjorde
            basen i vår välfärdsutveckling fanns där, och finns fortfarande
            just i det norra inlandet. Det handlar om vattenkraften, malmen
            och skogen. Så småningom etablerades också en landsväg längs Inlandsbanan.
            Den gamla transportvägen för banans utbyggnad, rallarvägen, blev
            vår nuvarande riksväg 45, Inlandsvägen. I dag är den en pulsåder
            rakt igenom det svenska inlandet, ett dåligt utnyttjat alternativ
            till
          </note>
          <note>
            E 4:an vid kusten när Lappland och de nordligaste delarna av
            vårt land ska besökas.
          </note>
          <note>
            Tyvärr inleddes redan på 60-talet en nedrustning av tidigare
            uppbyggd infrastruktur. Jag vill bara nämna några sådana exempel.
            Listan är ganska lång. Inlandsbanan, och de utvecklingsmöjligheter
            man såg i början av seklet, misshanterades genom utebliven teknikutveckling
            och eftersatt banunderhåll. Under
          </note>
          <note>
            80-talet resulterade detta i att man kunde hänvisa till banans
            dåliga skick och höga kostnader för upprustning som argument för
            en avveckling av banan.
          </note>
          <note>
            Dessbättre lyckades inte detta fullt ut. Så sent som
          </note>
          <note>
            1991 lades persontrafiken på banan ned och ersattes av busstrafik
            på Inlandsvägen. Dessa bussar skapar tillsammans med mycket tung
            lastbilstrafik i dag trafikproblem och dålig miljö i inlandet.
            Vägens standard är dessutom inte vad den borde vara.
          </note>
          <note>
            Med tanke på Inlandsvägen som stamväg och alternativväg till
            E 4:an krävs precis vad Inlandskommunernas Ekonomiska Förening
            skisserat i en detaljerad studie av vägen i hela dess längd. Man
            vill ha en särskild satsning på upprustning och man vill få bort
            ett antal flaskhalsar. Dessa hindrar utvecklingen av turismen
            som är så viktig just för norra inlandet. I dag säger bl.a. tyska
            bussföretag nej till att välja Inlandsvägen som alternativ vid
            resor upp till Nordkalotten.
          </note>
          <note>
            Inlandets tjänste- och besöksnäring behöver turistströmmarna
            för att själva överleva och bidra till den service som är nödvändig
            för att folk ska kunna leva, bo och verka i bygden.
          </note>
          <note>
            Inlandsbanan har kunnat räddas tack vare en stor skara entusiaster.
            Den har dessutom ökat godsmängden med flera hundra procent under
            senare år. Därtill har Inlandsbanan AB lyckats väl med att använda
            de futtiga banunderhållsmedlen på ett utomordentligt och professionellt
            sätt. I dag är banan i bästa skicket någonsin. Två flaskhalsar
            återstår ändå. Det är bandelarna Sveg-Brunflo och Arvidsjaur-Gällivare.
          </note>
          <note>
            Trots försök har man ännu inte lyckats få pengar till dessa relativt
            små investeringar. Men man hoppas på en snar lösning. Det är nödvändigt
            för framtiden.
          </note>
          <note>
            Därmed skulle Norska Statsbanorna, NSB, kunna kopplas till inlandsbanenätet
            med möjlighet till tunga godstransporter från Nordnorge ned mot
            Trøndelag och vidare mot Osloregionen. Det vore en välkommen avlastning
            av den tunga Norgetrafik med gods som i dag belastar riksväg 45,
            Inlandsvägen. Långväga tungt gods ska transporteras på järnväg
            i första hand. Det är vi överens om. Starka krafter arbetar också
            för att på sikt återuppta trafik på den sista bandelen, mellan
            Nora och Kristinehamn. Det är eldsjälar det handlar om, och det
            är tur att de finns. Företag är dessutom villiga att gå in med
            kapital om övriga aktörer är med och tar sin del av ansvaret.
          </note>
          <note>
            Fru talman! Hör och häpna: Så sent som i början av 70-talet avvecklade
            SJ och Banverket Västerdalsbanan, som då i decennier hade trafikerat
            sträckan
          </note>
          <note>
            Borlänge-Särna. När man trots protester började riva upp räls,
            med början i norr från Särna, lyckades till sist en folkstorm
            stoppa eländet - men tyvärr inte förrän i Malungsfors. Därmed
            var framtida möjligheter att resa med tåg till Nordens största
            vintersportområde i Sälenfjällen raserad. I dag, glädjande nog,
            lever och blomstrar banan igen. Godsmängden från Västerdalarnas
            sågverk och andra industrier ökar. Drömmen är att inom en snar
            framtid återuppbygga de 3-4 mil av banan som raserats fram till
          </note>
          <note>
            Lindvallen i Sälenfjällen.
          </note>
          <note>
            Hur kunde man tänka så fel på 70-talet - att Nordens i särklass
            största vintersportområde på 90-talet inte skulle ha möjligheter
            till tågförbindelser? Här finns ju 60 000 turistbäddar. Varje
            vecka under vintersäsongen tar området emot 80 000 nya besökare.
          </note>
          <note>
            Det är alltså 160 000 resor i båda riktningar. Med
          </note>
          <note>
            Sälenperspektivet kan den s.k. Dalakorridoren få samma värde
            som andra, liknande korridorer i landet.
          </note>
          <note>
            Även här finns ett intresse från norsk sida för en sammankoppling
            med Norska Statsbanorna via Sälen fram till Norges största vintersportcentrum
            i Trysil.
          </note>
          <note>
            Stora möjligheter finns alltså här till ett internationellt samarbete
            med Norge. Norges storflygplats Gardemoen ligger dessutom på bekvämt
            avstånd från den här delen av Sverige. Det kanske är dags att
            tänka mer i kombinationer västerut mot Norge än vad vi har gjort
            tidigare. På den norska sidan av gränsen är ofta aktiviteten på
            landsbygden livligare och mer utvecklad än på den svenska sidan.
          </note>
          <note>
            Till sist, fru talman, vill jag säga att vi ofta talar om eldsjälar
            som drivande krafter i utvecklingen av en bygd. Folkrörelserådet
            Hela Sverige ska leva verkar för bygdeutveckling och lokal demokrati.
            4 000
          </note>
          <note>
            lokala utvecklingsgrupper utgör basen i denna nya folkrörelse.
            Det är en idérik rörelse som utifrån ett nedifrån-och-upp-perspektiv
            formar idéer för sin bygds utveckling och framtid. På landsbygdsriksdagarna,
            som återkommer regelbundet, lägger man fram sina idéer. Där samlas
            allt material i s.k. landsbygdsprogram. Nu är det snart dags igen
            i Östersund. Här finns ofta eldsjälarna, och vi klarar oss inte
            utan dem.
          </note>
          <note>
            Fru talman! Vid inledningen av 2000-talet står vi återigen inför
            nya utmaningar. Nationell solidaritet har i århundraden varit
            en ledstjärna. Geografiska områden som i dag är glest befolkade
            utgjorde grunden för Sveriges välstånd. Vattenkraften, skogen
            och malmen genererade ekonomiska resurser som kom hela nationen
            till del. Genom åren har befolkningsutvecklingen kommit att bli
            olika i skilda delar av landet. Nu är läget sådant att det under
            2000-talets inledning krävs samma medvetenhet och entusiasm som
            när den svenska landsbygden och det svenska inlandet befolkades
            och utvecklades i gångna tider.
          </note>
          <note type="speaker">
            Anf. 259 RUNAR PATRIKSSON (fp):
          </note>
          <note>
            Fru talman! Det är bra att vi får köra den här debatten färdigt.
            Jag förstår att det inte kan vara lätt att sitta som talman och
            lyssna på de här inläggen. Det blir mycket repetition. Är vi verkligen
            så här eniga om dessa frågor? Det är gradskillnader här och där.
          </note>
          <note>
            Varför får vi inte genomslag för regionalpolitiken när enigheten
            verkar vara så stor? Ändå är inte medlen riktigt lika när det
            kommer upp en vänsterpartist, en socialdemokrat eller en borgerlig
            regionalpolitiker.
          </note>
          <note>
            Det hör vi.
          </note>
          <note>
            Det här med friheten och möjligheten att alternativt driva skola
            och sjukvård är vi tydligen inte riktigt eniga om. Jag ska därför
            ta upp detta med friheten, att verkligen driva regionalpolitik
            med frihetstanken.
          </note>
          <note>
            Regionalpolitik betyder synen på en region i Sverige eller någon
            annanstans i världen, skrev jag på mitt papper när jag satt och
            tänkte på detta. En regionalpolitik är en politik som innebär
            att vi bör se till att alla har det bra var de än bor i Sverige,
            alltså oavsett region. Ordet grundservice är ett ord som alla
            politiker från alla partier borde ta i sin mun och ge hjärnan
            information om att regionalpolitiken har ett samband med en godtagbar
            grundservice i hela landet.
          </note>
          <note>
            När man tittar ned i salen och ser tyngdpunkten i kväll blir
            man lite förskräckt. Jag tittar på er alla vänner. Var har vi
            våra vänner till vänster om mig när jag står i talarstolen, de
            på Stockholmsbänken, Göteborgsbänken och Malmöbänken? Någon sitter
            där bak. Det är skönt. Men det är också ett område som behöver
            regionalpolitik.
          </note>
          <note>
            Frihet är att välja boplats med en service som är godtagbar.
          </note>
          <note>
            Frihet är att skicka sina barn till en skola som har god kvalitet,
            en skola som kan vara kommunal eller en friskola, kanske en friskola
            med en speciell inriktning, t.ex. musik, bild, idrott eller liknande.
            Friskolor i varje kommun skapar konkurrens som skärper kvaliteten.
            Här kommer olikheterna som jag talade om tidigare.
          </note>
          <note>
            Frihet är att i regionen kunna få vård och omsorg inom rimlig
            tid och på rimligt avstånd. Det är regionalpolitik. I dag kan
            småorter i landet ha en läkarcentral som bemannas med stafettläkare
            som kommer och går. Varje vecka är det olika läkare, och det är
            alltid osäkert om det finns någon läkare över huvud taget nästa
            vecka. Det är nästan inte godtagbart och långt ifrån den politik
            som Folkpartiet liberalerna driver, alltså husläkarsystemet och
            eget rum i äldreboendet.
          </note>
          <note>
            En ambulans på 10 000 personer med sex-tio mils avstånd till
            sjukhuset. Det är dagens grundservice i många småorter i Sveriges
            glesbygd, t.ex. i Dalsland,
          </note>
          <note>
            Värmland, Dalarna och norröver.
          </note>
          <note>
            Det som är värst för dessa regioner är dock standarden på vägen
            till sjukhuset. Ambulansen kan inte köra med nödvändig hastighet.
            En ambulansförare sade att en hjärtinfarkt kan förvärras och kompletteras
            med ett ryggskott, vilket är en olycklig kombination.
          </note>
          <note>
            Det gällde vägen mellan Årjängs kommun och sjukhuset i Arvika.
          </note>
          <note>
            Frihetsbegreppet innebär också att företagens villkor måste avregleras
            och förbättras. Många är de som vill driva egna företag. Krångelsverige
            driver bort många från eget företagande. Här måste vi ta krafttag
            i regionalpolitiken. Här har vi regionalpolitik i praktiken som
            skulle kunna ge snabba resultat.
          </note>
          <note>
            I skattesamtalen, som jag hoppas pågår, måste småföretagarfrågorna
            behandlas med förtur. Turordningsreglerna som har presenterats
            i dag av Näringsdepartementet är ju ett steg i rätt riktning.
            Varför inte också undersöka - jag vill påpeka att det är min egen
            syn på ett förslag som vi måste pröva - förslaget med en befrielse
            från arbetsgivaravgifter för t.ex. de tre först anställda i alla
            företag eller liknande förenklingar som snabbt skulle ge resultat
            och, som jag tror, många nya arbetstillfällen runt om i Regionalsverige.
          </note>
          <note>
            Frihet innebär än en gång att trafikpolitiken måste få en rättvis
            utveckling. De stora satsningarna i storstadsområdena har inneburit
            en utarmning av det svenska grusvägnätet.
          </note>
          <note>
            Tjälsäkringsprogrammet måste få miljarder, så att svensk skog
            från skogsregionerna kan levereras under hela året. Redan i dag
            meddelas det att vägar i t.ex.
          </note>
          <note>
            Dalsland och Värmland stängs av på grund av tjälskott. Tala om
            kontraproduktiva satsningar! Nu måste träindustrin i stället köpa
            virke från utlandet som kan köras med båt och sedan med bil via
            huvudlederna till de träindustrier som ligger mitt i skogen i
          </note>
          <note>
            Sverige.
          </note>
          <note>
            Frihet är också i regionerna att ha ett bra arbete.
          </note>
          <note>
            Infrastrukturen måste vara god i alla regioner. Här har vi i
            dag hört bredbandsdebatter, som är så viktiga.
          </note>
          <note>
            Folkpartiet liberalerna tror ju alltid på den enskildes initiativkraft,
            och därför tror vi att marknaden mycket snabbare än staten bygger
            ut nätet. Jag hörde Marie
          </note>
          <note>
            Engströms fråga tidigare. Ändå måste det skapas ett konto i budgeten
            som används för att köpa resterande infrastruktur, så att hela
            Sverige får IT-post. Vi har ju redan konto för t.ex. posttransporter.
            Detsamma får vi göra med IT-transporter, så att de finns i hela
            Glesbygdssverige. Denna service ger glesbygden möjlighet att bebos.
            Det handlar alltså åter om grundservice.
          </note>
          <note>
            Förslaget till en glesbygdsombudsman hoppas jag snart kan genomföras.
            Detta är en garanti för barn, för medelålders familjer och för
            de gamla som bor där de själva i frihet har bestämt det, alltså
            i glesbygden. Jag hoppas att vi är överens om att det ska bli
            så. Då blir det regionalpolitik i praktiken.
          </note>
          <note type="speaker">
            Anf. 260 ÅKE SANDSTRÖM (c) replik:
          </note>
          <note>
            Fru talman! Det var ett lysande kåseri. Men jag tycker att vi
            ska vara ärliga mot varandra och konstatera att vi är i Sveriges
            riksdag nu och att det är budgeten som anger ambitionerna. Det
            är nog ett stort mått av frihet att hoppas på att Patriksson skulle
            ha fått gehör för någon av dessa tankar i sitt eget parti.
          </note>
          <note>
            Tyvärr är det ju inte så. De fyra senaste åren har
          </note>
          <note>
            Folkpartiet yrkat på 2 miljarder kronor i minskade anslag till
            regionalpolitiken. Föreliggande budgetår har man yrkat på 1,8
            miljarder kronor mindre till hela kommunikationsområdet. Då är
            det nästan magstarkt att ha detta kåseri över ytterligare miljarder
            till vägarna när man inte har ett enda förslag i den riktningen.
          </note>
          <note>
            Jag säger det bara därför att vi bör vara ärliga mot varandra.
          </note>
          <note type="speaker">
            Anf. 261 RUNAR PATRIKSSON (fp) replik:
          </note>
          <note>
            Fru talman! Då vill jag svara Åke Sandström att det som han säger
            inte är riktigt sant. Vi har visserligen 1,8 miljarder kronor
            lägre kommunikationsanslag. Men det är på administrations- och
            järnvägssidan. På vägsidan har vi samma summa i vår budget som
            regeringen och dess samarbetspartner har.
          </note>
          <note type="speaker">
            Anf. 262 ÅKE SANDSTRÖM (c) replik:
          </note>
          <note>
            Fru talman! Det är ju precis det som är bristen.
          </note>
          <note>
            Det fattas ju så väldigt mycket pengar till drift och underhåll
            att vi alla hade behövt hjälpas åt att höja den summan. Det är
            ingen ambitionshöjning att ligga på samma nivå som regeringen.
            Det är ju tre partier som har högre ambitioner, och det behövs
            verkligen.
          </note>
          <note type="speaker">
            Anf. 263 RUNAR PATRIKSSON (fp) replik:
          </note>
          <note>
            Fru talman! Men jag tycker att också Åke Sandström bör vara ärlig.
            I samband med vårpropositionen förra året föreslog Folkpartiet
            en höjning av väganslagen på 2 miljarder kronor mot vad som tidigare
            gällde. Det finns också möjligheter här till samverkansprojekt
            som jag tycker att vi kan ta upp och diskutera när det gäller
            infrastrukturella satsningar via arbetsmarknadspolitiken.
          </note>
          <note type="speaker">
            Anf. 264 GÖRAN NORLANDER (s) replik:
          </note>
          <note>
            Fru talman! Jag tycker att det är mycket trevligt att höra Runar
            Patrikssons dialekt. Jag tycker att värmländska är sjungande,
            och det passar in på Runar
          </note>
          <note>
            Patriksson som dirigent av riksdagskören.
          </note>
          <note>
            Men, fru talman, Runar Patriksson sade att det är
          </note>
          <note>
            Krångelsverige. Sedan tog han upp problematiken med småföretagarna.
            Jag måste ställa en fråga. Har
          </note>
          <note>
            Runar Patriksson något konkret exempel på vad det är för någonting
            som man skulle kunna förändra för att förenkla? Jag tycker nämligen
            att det är mycket lätt att säga att det är krångligt. Men det
            måste också finnas konkreta exempel. Då ska jag vara den förste
            att försöka vara med och ta bort krånglet.
          </note>
          <note type="speaker">
            Anf. 265 RUNAR PATRIKSSON (fp) replik:
          </note>
          <note>
            Fru talman! Jag är också företagare och jag tror att startprocessen
            är det som vi först och främst ska ta tag i. För den som vill
            starta ett eget företag ska det, tycker jag, i startprocessen
            vara så enkelt att vederbörande kan gå in till en bankkamrer och
            presentera sitt företagarförslag och före kvällen samma dag vara
            registrerad, med F-skattsedel och rätt att betala moms och att
            sälja och köpa som en riktig företagare.
          </note>
          <note>
            Som det är i dag kan det ju ta veckor innan man blir accepterad
            som företagare i Sverige. Och när man väl är accepterad är blankettfloran
            ganska stor. Det kan jag av egen erfarenhet intyga.
          </note>
          <note type="speaker">
            Anf. 266 GÖRAN NORLANDER (s) replik:
          </note>
          <note>
            Fru talman! För ett år sedan var vi inbjudna till
          </note>
          <note>
            Patent- och registreringsverket som har ett stort kontor i Sundsvall.
            De arbetade just med den aktuella typen av förenkling - dvs. att
            en blankett ska kunna användas för samtliga ändamål. Men jag tror
            inte att vi någonsin når så långt att sådant här blir klart över
            en dag. Rimligtvis måste vi räkna med att även tjänstemän behöver
            en handläggningstid.
          </note>
          <note type="speaker">
            Anf. 267 RUNAR PATRIKSSON (fp) replik:
          </note>
          <note>
            Fru talman! Eftersom Ulf Björklund nämnde Norge så många gånger
            här vill jag säga att jag i min väska har ett komplett kuvert
            med material om att starta företag i Norge. Det materialet kan
            Göran
          </note>
          <note>
            Norlander få i sin hand när han kommer in på banken.
          </note>
          <note>
            Sedan är det bara att fylla i de uppgifter som behövs för det
            företag som han tänker starta. Det står t.o.m.
          </note>
          <note>
            vad det kostar att få de olika bevisen. Någonting kostar ju registreringen.
            Allting är ifyllt på några timmar. Sedan är man företagare. Det
            kan vi ta efter!
          </note>
          <note type="speaker">
            Anf. 268 VIVIANN GERDIN (c) replik:
          </note>
          <note>
            Fru talman! Både Runar Patriksson och jag kommer från Värmland.
            Runar är kanske född och uppväxt där. Själv är jag inflyttad.
            Jag skulle vilja ställa en fråga till Runar. Det rör det här med
            bredband.
          </note>
          <note>
            Flera av er i Folkpartiet har uttryckt en fast tro på att marknaden
            ska lösa det hela. Men tror Runar Patriksson ärligt talat att
            marknaden kommer att sköta bredbandsutbyggnaden i Töcksfors?
          </note>
          <note type="speaker">
            Anf. 269 RUNAR PATRIKSSON (fp) replik:
          </note>
          <note>
            Fru talman! Ja, tänk det tror jag! Viviann Gerdin tog ett dåligt
            exempel. Töcksfors är ju huvudorten på vägen till Oslo. Värre
            blir det med Torsby. Men vi har ett konto i vår budget som innebär
            att den dagen inköp ska göras - något som naturligtvis måste göras
            anbudsvägen på vissa ställen - måste staten gå in, precis som
            när det gäller t.ex. postservicen, och se till att det inte blir
            förseningar - inte ens när det gäller
          </note>
          <note>
            Torsby.
          </note>
          <note type="speaker">
            Anf. 270 VIVIANN GERDIN (c) replik:
          </note>
          <note>
            Fru talman! Det viktiga är tillgång för alla. Jag vet att det
            i Torsby, där jag tidigare har bott, är så att anslutningsavgiften
            är 60 000 kr, så det är skillnad jämfört med vad det kostar i
            Stockholm. Vad jag menar är just att det är en stor fara att ha
            det så. Sedan är det ju inte säkert att staten kan ta det fulla
            ansvaret och då blir det de här "skvalparna" som kostar mycket
            som man får åta sig.
          </note>
          <note type="speaker">
            Anf. 271 RUNAR PATRIKSSON (fp) replik:
          </note>
          <note>
            Fru talman! Folkpartiet är ett parti som fullt ut tror på den
            egna företagsamheten. Oavsett om det handlar om att driva ett
            skogsmaskinsföretag eller om det handlar om att driva ett IT-företag
            tror vi på marknaden. Sedan får staten komplettera i glesbygden.
            Det gäller alltså vad vi i dag diskuterar, regionalpolitiken.
          </note>
          <note>
            Där det inte riktigt fungerar med marknadskrafterna gäller det
            att gå in så att det blir fråga om 100 % i hela landet.
          </note>
          <note type="speaker">
            Anf. 272 MARIE ENGSTRÖM (v) replik:
          </note>
          <note>
            Fru talman! När Runar Patriksson står i talarstolen har han alltid
            spenderbyxorna på. Flera här har vittnat om det. Jag vet fortfarande
            inte riktigt varifrån Folkpartiet får alla sina pengar.
          </note>
          <note>
            Jag ska gå in på några delar av det som diskuterades här. Det
            är intressant att höra Runar Patriksson tala om att höjden av
            lycka är att på ett par timmar kunna bli företagare. Jag förstår
            inte riktigt detta.
          </note>
          <note>
            Förvisso finns F-skattsedeln men det finns också ett väldigt
            viktigt konsumentperspektiv i detta med att vi en gång införde
            F-skattsedeln. Runar Patriksson måste väl ändå - vi är ju båda
            värmlänningar - tycka att det är viktigt för de värmländska konsumenterna
            att det inte kommer sura räkningar efteråt.
          </note>
          <note>
            Sedan förekommer det en hel del skrämselpropaganda i sammanhanget
            men de flesta får faktiskt sina
          </note>
          <note>
            F-skattsedlar. Dessutom går det snabbt. Det är 0,5 %
          </note>
          <note>
            som får vänta lite grann men det finns fog för det.
          </note>
          <note type="speaker">
            Anf. 273 RUNAR PATRIKSSON (fp) replik:
          </note>
          <note>
            Fru talman! Jag har förstått att Marie Engström och jag alltid
            har olika åsikter i det här sammanhanget. Jag tror på företagarna
            men Marie Engström tror inte på företagsamheten. Däri ligger skillnaden.
          </note>
          <note>
            Jag hoppas att Marie Engström som deltar i sådana här samtal
            och som sitter med i många företagsorganisationer också har kontakt
            med företagare ute.
          </note>
          <note>
            Själv tycker jag att det dagligen är någon som hör av sig i de
            här frågorna. Speciellt rör det sig då om småföretagare.
          </note>
          <note type="speaker">
            Anf. 274 MARIE ENGSTRÖM (v) replik:
          </note>
          <note>
            Fru talman! Jag ska inte gå in särskilt mycket på det sista som
            Runar Patriksson sade. Jag kan dock konstatera att Runar Patriksson
            tror på marknaden och på att marknaden och marknadskrafterna -
            den osynliga hand som det pratas om - ska klara allting.
          </note>
          <note>
            Det gäller då att klara bredbandsutbyggnaden, vården och omsorgen.
          </note>
          <note>
            I det sammanhanget skulle jag vilja ha en kommentar från Runar
            Patriksson t.ex. om vad som har hänt med Partena Care som tagit
            över äldreomsorgen i vissa kommuner. Vi har ju fått rapporter
            som det inte varit så trevligt att ta del av. Jag undrar alltså
            om jag kan få en kort kommentar från Runar Patriksson.
          </note>
          <note type="speaker">
            Anf. 275 RUNAR PATRIKSSON (fp) replik:
          </note>
          <note>
            Fru talman! Den kommentaren blir att staten har misslyckats på
            många fler ställen i landet. Men så fort det gäller ett enskilt
            privatdrivet företag noteras det väldigt noga av Marie Engström
            och Vänsterpartiet.
          </note>
          <note>
            Jag håller dock med om att det som har skett är skandal och tror
            att det går att räkna upp många sådana exempel, även när det gäller
            statlig drift. Det kan gälla vårdfrågor, som jag nyss nämnde.
            Bara detta att behöva ha sex-tio mil till en vårdanläggning eller
            ett sjukhus på en väg som inte är framkomlig är, tycker jag, skandal
            från statens sida.
          </note>
          <note>
            Anf. 276 KERSTIN KRISTIANSSON
          </note>
          <note type="speaker">
            KARLSTEDT (s):
          </note>
          <note>
            Fru talman! När man kommer in i debatten så här sent på kvällen
            är det mesta sagt. Därför ska jag försöka fatta mig föredömligt
            kort i mitt inlägg.
          </note>
          <note>
            För mig som västernorrlänning var årets befolkningsstatistik,
            precis som många andra från glesbygden tidigare sagt, extra sorglig
            läsning. Man kan konstatera - det har också sagts här från talarstolen
            i kväll - att storstädernas folkmängd ökar och att skogslänens
            folkmängd minskar.
          </note>
          <note>
            Mest av alla län i Sverige minskar Västernorrlands län. Speciellt
            utsatta i Västernorrland är Ådalskommunerna Sollefteå, Kramfors
            och Härnösand.
          </note>
          <note>
            Man kan fråga sig vilka det är som flyttar och vad som är orsaken
            till att man flyttar.
          </note>
          <note>
            Det är framför allt unga människor som flyttar, speciellt unga
            kvinnor. Skälen till att man flyttar kan variera men ytterst handlar
            det om bristen på arbetstillfällen och i viss mån även om bristen
            på utbildningsmöjligheter.
          </note>
          <note>
            Jag vill understryka att det i sig är berikande att unga människor
            vill se sig om i världen och skaffa sig nya kunskaper och erfarenheter.
            Men när de välutbildade och erfarna vill återvända för att berika
            sin hembygd finns inte jobben, vare sig för dem själva eller för
            eventuell medflyttande.
          </note>
          <note>
            Visst är det så att en del satsningar har gjorts under senare
            år som minskat arbetslösheten men ytterligare kraftfulla insatser
            behövs för att bryta den negativa befolkningsutvecklingen.
          </note>
          <note>
            Jag vill peka på några saker som är viktiga för oss och där staten
            ytterst har ett ansvar.
          </note>
          <note>
            Mitthögskolans utveckling är oerhört betydelsefull för oss. Under
            den förra och den nuvarande mandatperioden har regeringen på ett
            mycket förtjänstfullt sätt satsat just på Mitthögskolan. Denna
            satsning var efterlängtad och nödvändig för att öka tillgängligheten
            till högre utbildning för våra studenter men också oerhört angelägen
            för att utveckla regionen och vårt näringsliv. Denna satsning
            måste fortsätta både vad gäller utbildningsplatser och framför
            allt vad gäller forskningsresurser.
          </note>
          <note>
            Mitthögskolans styrelse har inlämnat en ansökan för att få universitetsstatus.
            Jag vill understryka att det är ytterst angeläget för oss att
            detta kommer till stånd.
          </note>
          <note>
            Jag vill vidare nämna turismen, som är en viktig näringskälla
            i Västernorrland. Många är de småföretagare som är beroende av
            turismen. Men för att den ska kunna bestå och utvecklas är det
            av största vikt att satsa på ett väl utbyggt och underhållet vägnät.
            Turisterna måste kunna färdas säkert och utan risk för att få
            bilar och husvagnar förstörda på dåliga vägar.
          </note>
          <note>
            Bra vägar är alltså en förutsättning för att turisterna ska återkomma
            och för att turistnäringen ska bestå och kanske växa.
          </note>
          <note>
            Jag vill också beröra de statliga verk och myndigheter som vi
            har i våra trakter. Jag tänker då osökt på
          </note>
          <note>
            Sida-Sandö i Kramfors kommun, väl känd för en kvalitativt god
            biståndsutbildning. Tyvärr är det så att dess framtid i Ådalen
            för närvarande är oviss. Sida-
          </note>
          <note>
            Sandö har betytt mycket för oss och betyder mycket för Ådalsregionen
            dels i ett sysselsättningsperspektiv, dels med tanke på de många
            människor som utbildas där och därigenom finns i kommunen och
            berikar den.
          </note>
          <note>
            Utifrån detta och inte minst i ett regionalpolitiskt perspektiv
            borde det vara tämligen naturligt att en sedan lång tid väl fungerande
            verksamhet ska vara kvar och utvecklas i Ådalen.
          </note>
          <note>
            Vi står vidare inför ett försvarsbeslut, och Sollefteå är en
            av de kommuner som eventuellt kommer att drabbas. Det är av största
            vikt att de ersättningsåtgärder som kommer till följd av detta
            så snart som möjligt tillkännages. Annars är det stor risk för
            att på grund av det vakuum som nu finns i Sollefteå kommun ytterligare
            ett stort antal människor kommer att flytta därifrån, för övrigt
            människor som har mycket hög kompetens och som skulle behöva användas
            i ett omställningsarbete.
          </note>
          <note>
            Om den höga utflyttningen från skogslänen till storstäderna ytterligare
            fortsätter, innebär det problem inte bara för oss i skogslänen
            utan också för storstäderna i form av bostadsbrist, miljöproblem,
            svårigheter inom sjukvården osv. Utflyttningstrenden i skogslänen
            är därför i lika hög grad ett storstadsproblem som ett bekymmer
            för oss ute i glesbygden.
          </note>
          <note>
            Jag tycker därför att det bör ligga i hela landets intresse att
            stoppa en utflyttningstrend liknande den som just nu pågår i Västernorrland
            och i de övriga skogslänen.
          </note>
          <note>
            I detta anförande instämde Elver Jonsson (fp).
          </note>
          <note>
            Anf. 277 LISBETH STAAF-
          </note>
          <note type="speaker">
            IGELSTRÖM (s):
          </note>
          <note>
            Fru talman! Det går bra för Sverige. Tillväxten är hög, reallönerna
            stiger och fler får jobb. Allt detta är jag mycket glad för. Men
            jag är också orolig, för trots den gynnsamma utvecklingen finns
            det tydliga tecken på ökade regionala skillnader. Det är främst
            i storstadsregionerna som arbetslösheten minskar. I glesbygdslänen,
            dit Värmland hör, kan vi inte se samma gynnsamma arbetsmarknadsutveckling.
          </note>
          <note>
            Värmlands befolkning minskar, och det är främst de yngre och
            välutbildade som flyttar. Den enda kommun som ökar sin befolkning
            är Karlstad, där drygt 45 % av länets befolkning bor. Utflyttningen
            av yngre värmlänningar till storstadsregionerna innebär också
            att allt färre barn föds och att Värmlands befolkningsstruktur
            ändras. Vi blir med andra ord färre och äldre.
          </note>
          <note>
            Värmland har förlorat närmare 20 000 arbetstillfällen sedan början
            av 1990-talet. Arbetslösheten har nu liksom i övriga landet minskat,
            men den öppna arbetslösheten har ökat. Vidare är ett stort antal
            värmlänningar varslade om uppsägning, och detta är mycket oroande
            för ett län som fortfarande har en arbetsmarknad i obalans. Värmland
            har i nuläget den tredje högsta arbetslösheten i Sverige.
          </note>
          <note>
            Ett mått på hur ett län mår är bruttoregionprodukten per invånare.
            Enligt NUTEK är denna lägre i
          </note>
          <note>
            Värmland än för riket som helhet. Ett annat mått på hur ett län
            mår är utbildningsnivån, och några av de värmländska kommunerna
            hör till dem som har den lägsta i landet. Karlstad och Hammarö
            är de enda värmländska kommuner som når över riksgenomsnittet
            när det gäller eftergymnasial utbildning.
          </note>
          <note>
            Problemet med den regionala obalansen är allvarligt, och i detta
            svåra läge finns det krafter som menar att det är omöjligt att
            låta hela Sverige leva. De ifrågasätter en regionalpolitik som
            syftar till att utveckla hela landet och menar att det räcker
            att satsa på några utvalda kommuncentrum. Detta synsätt anser
            jag vara helt oacceptabelt. I stället måste det till en än mer
            aktiv och kraftfull regionalpolitik, som motverkar den regionala
            obalansen.
          </note>
          <note>
            Fru talman! Jag ska nämna några inslag som jag tycker är viktiga
            i en aktiv regionalpolitik.
          </note>
          <note>
            Jag anser att det för att hela Sverige ska kunna utvecklas ska
            fastställas en grundläggande standard för informationsteknik,
            flyg, väg, järnväg samt tele- och postservice.
          </note>
          <note>
            I Värmland har vi numera en ny länsflygplats, vilket är mycket
            bra. Däremot är stora delar av vägnätet under all kritik. Upprustning
            och underhåll av befintligt vägnät måste till, så att varutransporter
            till industrin, handeln och medborgarna kan upprätthållas året
            om. Vägstandard är i glesbygd en välfärdsfråga, som i slutändan
            handlar om samhällets och individernas förmåga och möjlighet att
            leva och bedriva näringsverksamhet i området.
          </note>
          <note>
            Informationstekniken ger Värmland och andra glesbygdslän helt
            nya utvecklingsmöjligheter genom att många verksamheter inte längre
            är geografiskt bundna till vissa orter. Staten måste ta ett ansvar
            och göra infrastrukturinvesteringar som möjliggör utbyggnad av
            datakommunikation på ett sådant sätt att hela landet ges likvärdiga
            utvecklingsmöjligheter.
          </note>
          <note>
            Utbildning och kompetensutveckling är viktiga delar i en aktiv
            regionalpolitik. Värmland har ett nytt universitet, vilket vi
            är mycket glada för. Distansutbildning via universitetet är ett
            bra sätt att öka tillgängligheten till högre utbildning och därmed
            höja utbildningsnivån i länet. Det nuvarande ersättningssystemet
            är inte bra, utan det måste ske en översyn av systemet i syfte
            att stimulera utbudet av distansutbildning.
          </note>
          <note>
            För att minska den regionala obalansen måste regionalpolitiska
            konsekvensanalyser och hänsyn genomsyra det politiska beslutsfattandet,
            och fler arbetstillfällen kan med fördel utlokaliseras till glesbygdslänen,
            där det finns en bra service och god tillgång till bostäder av
            hög kvalitet och till rimlig kostnad.
          </note>
          <note>
            Det finns också ett stort behov i Värmland av arbetsmarknadspolitiska
            åtgärder, eftersom arbetslösheten fortfarande är så hög. Därför
            är det viktigt framdeles att de regionala skillnaderna beaktas
            vid fördelning av resurser på detta område. Vidare måste det statliga
            regionalpolitiska stödet utökas till län som
          </note>
          <note>
            Värmland, inte minska som är fallet i nuläget. Detta är helt
            oacceptabelt, och det kommer att leda till försämringar när det
            gäller regionalpolitiska projekt av olika slag i länet.
          </note>
          <note>
            Fru talman! Vi värmlänningar är mycket stolta över vårt län och
            de tillgångar som finns där. Vi har tunga basindustrier som har
            skogen och järnet som basråvaror. Vi har småföretag som drivs
            av kreativa människor. Vi har stora naturresurser och ett levande
            kulturliv, som lockar många besökare till vårt Värmland.
          </note>
          <note>
            Vi vet att vi själva måste vända utvecklingen, och det arbetar
            vi hårt med, men vi måste ha ett visst statligt stöd för att klara
            detta. För ska Sverige kunna få en varaktig hög tillväxt gäller
            det att hela vårt land är attraktivt för människor att arbeta,
            bo och studera i.
          </note>
          <note>
            Skapas dessa förutsättningar kan överhettning i tillväxtregionerna
            motverkas. I stället för arbetskraftsbrist i storstäderna kan
            vi få stigande sysselsättning i hela landet. I stället för bostadsspekulation
            i Stockholm kan vi få en sund bostadsmarknad även i Hagfors och
            i Pajala.
          </note>
          <note>
            Vi ska inte ställa storstad mot glesbygd, utan vi ska arbeta
            tillsammans så att hela Sverige kan leva.
          </note>
          <note>
            I detta anförande instämde Torgny Danielsson (s).
          </note>
          <note type="speaker">
            Anf. 278 RUNAR PATRIKSSON (fp) replik:
          </note>
          <note>
            Fru talman! När man lyssnar på Lisbeth Staaf-
          </note>
          <note>
            Igelström hör man att vi tycker väldigt lika. Jag kunde också
            ha ställt mig upp och instämt i mycket av vad hon sade eftersom
            hon inte kom in på sådana frågor som gäller alternativa sysselsättningar
            och sådant.
          </note>
          <note>
            Men jag har en fråga till Lisbeth Staaf-Igelström, eftersom hon
            höll ett riktigt Värmlandstal. Vi sitter tillsammans i Länsstyrelsen
            i Värmland, och där dras det nu in 20 miljoner kronor till småföretagsverksamhet,
            vilket ska kompletteras med EU-pengar, och
          </note>
          <note>
            30 miljoner av AMS-medel. Jag kan förstå att det kanske måste
            sparas på dessa medel när arbetskraften går ned, men precis som
            Lisbeth Staaf-Igelström sade: Regionala olikheter gör att ett
            ställe som
          </note>
          <note>
            Värmland inte borde drabbas. Vilka åtgärder vidtar
          </note>
          <note>
            Lisbeth Staaf-Igelström som är med i det parti som har regeringsmakten
            för att sådant inte ska ske och för att pengarna ska komma tillbaka
            till Värmland?
          </note>
          <note>
            Anf. 279 LISBETH STAAF-IGELSTRÖM (s)
          </note>
          <note>
            replik:
          </note>
          <note>
            Fru talman! Som jag sade i mitt anförande tycker jag att det
            är oacceptabelt att de regionalpolitiska stöden dras in för Värmlands
            del eftersom vi har ett sådant stort behov, och jag kommer att
            jobba för att det ska bli en förändring, Runar Patriksson.
          </note>
          <note type="speaker">
            Anf. 280 CARINA MOBERG (s):
          </note>
          <note>
            Fru talman! Jag vill börja med att säga till Runar
          </note>
          <note>
            Patriksson att jag ju inte kan svara för dem som inte är här,
            men för mig känns det viktigt att lyssna på folk från andra delar
            av landet, för jag tror på ödmjukhet inför varandras problem.
            Dessutom anser jag att vårt land är för litet för konkurrens mellan
            regionerna, precis som flera av mina partivänner redan har sagt.
            Och nu hoppas jag att ni som är kvar lyssnar till det jag har
            att säga.
          </note>
          <note>
            Jag tänker utnyttja möjligheten att i den här debatten föra ett
            resonemang kring en del av den region som jag representerar, Stockholms
            läns södra delar,
          </note>
          <note>
            Södertörn, som omfattar åtta kommuner: Huddinge,
          </note>
          <note>
            Haninge, Botkyrka, Södertälje, Nykvarn, Nynäshamn, Salem och
            Tyresö. Observera att detta är kommuner, inte förorter i Stockholm!
          </note>
          <note>
            Jag vill att Södertörnsregionen blir ett vedertaget begrepp att
            komplettera Stockholms län eller Stockholmsregionen med. Det ger
            perspektiv, nyanserar och förtydligar. När länet som helhet har
            blivit för stort att identifiera sig med och kommunen för liten
            krävs en ny plattform att ta avstamp ifrån. För många medborgare
            riskerar kommunens gräns annars att upplevas som ett hinder i
            stället för en av många definitioner på trygghet.
          </note>
          <note>
            På Södertörn har vi inte någon skogsindustri att tala om, inte
            heller någon gruva i drift, men vi har en oerhört stor resurs
            i form av människor; människor som vill försörja sig på egen hand,
            som vill vidareutbilda sig för att kunna komma i fråga som arbetskraft
            för de nya arbetstillfällen som tillkommer i en storstadsregion
            - kanske sedan de blivit av med det arbete de haft i 20 år på
            något utlokaliserat statligt verk
          </note>
          <note>
            - som vill bo bra och andas frisk luft. Dessa människor måste
            kunna ta sig till sitt arbete, sin utbildning eller till de nöjen
            de känner för att delta i genom att utnyttja väl fungerande kollektivtrafik
            eller köra bil på säkra vägar. Infrastrukturen är en mycket central
            fråga även på Södertörn.
          </note>
          <note>
            Stockholmsregionen som helhet har för närvarande en mycket stark
            ekonomisk tillväxt och en ökande sysselsättning. Men denna tillväxt
            kommer i mycket liten utsträckning de fattiga områdena till del.
            I stället har de ekonomiska, sociala och etniska klyftorna växt.
          </note>
          <note>
            I de kommuner och kommundelar där arbetslösheten tidigare varit
            hög har den ökat ytterligare. I de utsatta bostadsområdena har
            antalet socialbidragstagare och antalet sjukdagar fortsatt att
            öka samtidigt som medelinkomsten och antalet högutbildade minskat.
            Det vi ser växa fram är en tudelad region, vilket förvärras av
            lokala, framför allt moderata, politikers privatiserings- och
            skattesänkartävling.
          </note>
          <note>
            Under de senaste 150 åren har glappet mellan de norra och södra
            kommunerna i Stockholms län ökat.
          </note>
          <note>
            Som alltid kan man genom att studera historien lära sig flera
            saker. Motsättningar mellan stad och land har faktiskt funnits
            även i Stockholmsregionen. Långt framskridna planer på inkorporering
            av kranskommunerna i Stockholms län fanns då planeringsmyndigheterna
            började tala om Storstockholm för att utvidga den politiska makten.
            Detta var i början av seklet, men man kan i skenet av detta tydligt
            se vilken roll det spelat för den följande händelseutveckling
            som i mångt och mycket styrts av olika infrastruktursatsningar.
          </note>
          <note>
            Att de stora och kapitalstarka bostadsbolagen i
          </note>
          <note>
            Stockholm på 50-talet möjliggjorde att ett stort antal bostäder
            byggdes, framför allt på Södertörn, genom markaffärer i lex Bollmoras
            kölvatten, var naturligtvis bra och välkommet, eftersom bostadsbristen
            då som nu var helt akut. Problemet var avsaknaden av koppling
            mellan resurser, planering och resultat, vilket vi i stället i
            dag får ta konsekvenserna av: bostäder finns, men få arbetstillfällen,
            långa pendlingsvägar och faktiskt både dyra och tidskrävande resor,
            en snedfördelning av skattekraft etc.
          </note>
          <note>
            Det kan tyckas förmätet att så här i efterhand framföra kritik
            mot dåtidens ansvarstagande, men faktum kvarstår: En stor del
            av de problem vi i dag brottas med på Södertörn är konsekvenser
            av en taskig infrastrukturell planering och en exploatering av
            den södra delen av Stockholms län.
          </note>
          <note>
            Jag tar tillfället i akt att här ifrån riksdagens talarstol uttala
            att jag anser att samhällsplaneringsfrågorna borde samordnas i
            ett av riksdagens fasta utskott, t.ex.
          </note>
          <note>
            bostadsutskottet.
          </note>
          <note>
            Precis som på andra håll i landet pågår naturligtvis en rad olika
            initiativ och aktivt arbete inom Södertörnsregionen. Man kan nämna
            många exempel på detta, men tiden tillåter inte att jag tar några
            speciellt utbroderade exempel, ser jag på klockan i talarstolen,
            och jag ser det också på klockan på väggen.
          </note>
          <note>
            Men man tar fasta på det som förenar. Det som förenar är geografiskt,
            historiskt och kulturellt en naturlig bas. Så är det alltså även
            i Stockholmsregionen, och för min del pratar jag för Södertörn
            här i kväll.
          </note>
          <note>
            Vi är t.ex. väldigt glada för att Luftfartsverket nu har kommit
            fram med förslag på var flygplatsen på
          </note>
          <note>
            Södertörn kan placeras.
          </note>
          <note>
            Vi är oerhört stolta över vår fina högskola, Södertörns högskola,
            som betyder oerhört mycket för min del av länet. Här har man lyckats
            bryta den omtalade snedrekryteringen till högre studier. Av studenterna
            kommer hela 40 % från hem där föräldrarna saknar akademisk examen,
            en anmärkningsvärd siffra. Vanligtvis brukar den ligga på 10-20
            %. Jag vill gärna ha det sagt: Denna högskola är precis lika viktig
            för Stockholms läns södra delar som exempelvis
          </note>
          <note>
            Mitthögskolan är för Mellannorrland.
          </note>
          <note>
            Jag vill också framhålla att ingen av dessa så viktiga satsningar
            hade existerat utan en socialdemokratisk regering. Det ser vi
            när vi studerar motförslag och oppositionens avslagsyrkanden.
          </note>
          <note>
            Jag har tidigare nämnt historiska förklaringar till att Södertörnsregionen
            på flera sätt kan ses som en eftersatt region ur ett inomregionalt
            perspektiv. Jag har också berört den akuta situationen på bostadsmarknaden.
            Oerhört många människor står i bostadskö - de som ens ids att
            ställa sig i kön. 14 000 studenter vill ha en bostad nu, inte
            om ett år, som är det svar de får på frågan om hur lång tid de
            ska behöva vänta. Vi vet inte hur många av dessa som så att säga
            hör till Södertörn, och det kanske inte heller är så väldigt väsentligt,
            men i en av kvällstidningarna i går kunde vi svart på vitt se
            att det finns 130 lediga lägenheter i hela Stockholmsregionen.
            Alla dessa finns på Södertörn, i Nynäshamn och Botkyrka. Samtidigt
            har vi hört här tidigare att 20 000 personer flyttar in till Stockholm
            årligen.
          </note>
          <note>
            Detta ska ses i skenet av det systemskifte som nu genomdrivs
            av framför allt moderaterna i Stockholms län. Vi står inför en
            lokal och regional bostadspolitisk infarkt, den första regionala
            krisen på 2000-talet.
          </note>
          <note>
            Fru talman! För att vi ska kunna ta till vara vår främsta tillgång,
            människorna, krävs, som jag också ovan gett exempel på, statliga
            satsningar även i delar av min region, även i delar av en storstadsregion.
          </note>
          <note>
            Vi som lever och verkar på Södertörn varken är eller vill vara
            ett slags fattigkoloni till huvudstaden samtidigt som vi utifrån
            landet anses vara utsugande och välmående. Det kan säkert låta
            futtigt, men jag är ganska säker på att en så ringa kostsam insats
            som att ta till sig begreppet Södertörn skulle hjälpa oss på traven.
            Jag hoppas att det har framgått av detta anförande. Tack för ordet.
          </note>
          <note type="speaker">
            Anf. 281 RUNAR PATRIKSSON (fp) replik:
          </note>
          <note>
            Fru talman! Tiden går, och det är kanske dumt att ta till orda.
            Men vi måste väl ändå tacka Carina Moberg som tog sig tid från
            Stockholmsbänken att lyssna på oss från Värmland och upp mot Norrland
            och våra problem. När man lyssnar på Carina Moberg märker man
            att problematiken är ganska lika. Jag har varit ute i förortskommunerna.
            Det är bara en sak som jag vill fråga.
          </note>
          <note>
            Jag vill fråga Carina Moberg: Kan Carina Moberg köpa ett månadskort,
            och i så fall för hur många kronor, och ta sig från Stockholm
            till Södertälje och till
          </note>
          <note>
            Uppsala om det så är nödvändigt? Ingen av oss kan i framtiden
            se att ett flygfält är på gång med en stor bana, ett kompletterande
            bygge till Arlanda. Tror inte
          </note>
          <note>
            Carina Moberg att det kommer att lösa nästan alla de problem
            som hon nu har tagit upp? Vi som bor i västra Värmland hoppas
            på Östfoldpakken som är beslutad i norska Stortinget och på väg
            till Gardemoens flygplats.
          </note>
          <note type="speaker">
            Anf. 282 CARINA MOBERG (s) replik:
          </note>
          <note>
            Fru talman! Jag hoppas naturligtvis att många av de stora satsningar
            som har gjorts och som kommer att göras kommer att lösa en del
            av de problem som jag har försökt belysa i mitt tal. Jag sade
            också att utan en socialdemokratisk regering hade nog situationen
            varit betydligt mer besvärlig.
          </note>
          <note>
            Visst kan jag köpa ett månadskort och åka mellan
          </note>
          <note>
            Södertälje och Stockholms central. Det har nu den borgerliga
            majoriteten i Stockholms läns landsting höjt ganska avsevärt samtidigt
            som privatiseringarna visar sig inte fungera och människor inte
            kan ta sig till sina jobb, sina utbildningar och kanske inte ens
            hit till Sveriges riksdag för att rösta. Detta hoppas vi naturligtvis
            inte ska inträffa.
          </note>
          <note>
            Det är för närvarande mycket problematik i
          </note>
          <note>
            Stockholms kollektivtrafik. Men jag är fullt medveten om att
            vi har en väl utbyggd kollektivtrafik. Det är jag väldigt glad
            för.
          </note>
          <note type="speaker">
            Anf. 283 RUNAR PATRIKSSON (fp) replik:
          </note>
          <note>
            Fru talman! Där ligger den stora skillnaden i förhhållande till
            oss som talar om glesbygdspolitik.
          </note>
          <note>
            Carina Moberg bor ändå i en förort till Stockholm, även om det
            är en egen kommun. Vi har inte dessa möjligheter att åka till
            kultur, sjukhus eller till alternativ vård, omsorg eller skola.
          </note>
          <note type="speaker">
            Anf. 284 CARINA MOBERG (s) replik:
          </note>
          <note>
            Fru talman! Det här har säkert Runar Patriksson hört förut, och
            nu har han ingen möjlighet att svara.
          </note>
          <note>
            Jag skulle ändå vilja fråga honom: Om Torgny som sitter framför
            Runar Patriksson har ont och Runar
          </note>
          <note>
            Patriksson slår till honom, får han då mindre ont? Det är ungefär
            samma typ av fråga och samma typ av svar som det blir med det
            resonemang som Runar Patriksson försöker inleda.
          </note>
          <note type="speaker">
            Anf. 285 YVONNE ÅNGSTRÖM (fp) replik:
          </note>
          <note>
            Fru talman! Det här är kanske inte så mycket en replik som en
            fråga. Jag tyckte att det var väldigt intressant att lyssna till
            Carina Mobergs anförande.
          </note>
          <note>
            Jag har själv vissa erfarenheter av både storstad och glesbygd.
            Jag inser liksom Carina Moberg att samhällsplaneringsfrågorna
            borde skötas i ett utskott. Vi sitter i samma utskott, bostadsutskottet.
            Min fråga är:
          </note>
          <note>
            Skulle Carina Moberg, jag och kanske några fler kunna samarbeta
            och lägga fram ett förslag i den riktningen?
          </note>
          <note type="speaker">
            Anf. 286 CARINA MOBERG (s) replik:
          </note>
          <note>
            Fru talman! Nu blev jag väldigt glad. Det kan jag naturligtvis
            svara ja på.
          </note>
          <note type="speaker">
            Anf. 287 YVONNE ÅNGSTRÖM (fp) replik:
          </note>
          <note>
            Fru talman! Tack.
          </note>
          <note type="speaker">
            Anf. 288 RUNE BERGLUND (s):
          </note>
          <note>
            Fru talman! Mycket har sagts om regionalpolitiken, och en hel
            det kommer att upprepas. Men jag kanske också har några nya infallsvinklar
            som vi inte har hört om här i kväll.
          </note>
          <note>
            Vi har under de senaste åren kunnat se tendenser till att Sverige
            blir mer och mer tudelat. Det går bra för Sverige om man ser det
            i ett nationellt statistiskt sammanhang. Men det går inte bra
            för hela Sverige.
          </note>
          <note>
            I vissa delar av landet har vi en svag tillväxt medan andra delar
            växer så det knakar. Det får som följd folkomflyttningar från
            hela landsändar till storstadsområden. För att ta Norrland som
            ett exempel var det vara Gävle och Umeå som ökade sin folkmängd
            år
          </note>
          <note>
            1999. Alla andra kommuner minskade. Stockholmsområdet ökade sin
            folkmängd med motsvarande två normalstora glesbygdskommuner förra
            året.
          </note>
          <note>
            Paradoxalt nog har även de regioner som inte växer brist på viss
            personal inom vissa sektorer. Det kan gälla läkare, sjuksköterskor
            och kvalificerade IT-
          </note>
          <note>
            tekniker både inom programmering och systemering.
          </note>
          <note>
            Det kan också gälla vissa yrkesgrupper inom industrin. Lärare
            är ett bristyrke även i glesbygden. Det skulle faktiskt behövas
            en rabatt på studielånen med årsvis avskrivning så länge man stannar,
            detta är att locka nyckelpersoner att flytta till glesbygdsområden
            som behöver kvalificerad personal.
          </note>
          <note>
            Det finns de som säger att det som sker är ofrånkomligt och att
            stor flexibilitet och rörlighet är en förutsättning om vi vill
            fortsätta att vara ett modernt och välmående samhälle. Så är det
            naturligtvis inte.
          </note>
          <note>
            Jag håller med om att det krävs ständig förnyelse och utveckling
            för att verksamheter ska kunna växa och vara konkurrensmässiga
            på en alltmer globaliserad marknad. Men jag tror inte att utvecklingen
            är ödesbestämd till vissa regioner. Det går att skapa kreativa
            miljöer var som helst om förutsättningarna blir tillräckligt bra,
            om viljan finns hos oss politiker, myndigheter och företagare.
          </note>
          <note>
            Det förutsätts att arbetskraften ska vara flexibel och flytta
            dit jobben finns. Men i den nya arbetsmarknaden borde man också
            kunna efterlysa en större flexibilitet bland företagen. Man kan
            i dag faktiskt välja att flytta sitt företag till lägre hyreskostnader,
            lägre personalomsättning och ett antal andra fördelar om man etablerar
            sig där arbetskraften finns. Det som krävs är att vi undanröjer
            de nackdelar som kan finnas med en etablering utanför storstadsregionerna.
          </note>
          <note>
            Dit hör kostnaderna för persontransporter, som i dag är alltför
            höga. Det gäller särskilt flyget. Det kostar 3 000-7 000 kr att
            göra en arbetsresa med flyg över dagen inom Sverige. Det är orimligt
            mycket pengar för företagare och dess personal som behöver resa
            i tjänsten. Något behöver göras för att minska resekostnaderna.
            Den fria konkurrensen fungerar inte inom flyget. Vi har sett exempel
            på hur flygbolag har konkurrerat med varandra på samma destination.
          </note>
          <note>
            Priskriget har varat tills ett av bolagen har lagt ned sin verksamhet.
            Sedan har det blivit som vanligt igen:
          </note>
          <note>
            högre priser, färre turer. Det är inte så vi vill ha det.
          </note>
          <note>
            Vi vill ha en bra turlista med lägre biljettpriser på flyget
            än vi har i dag.
          </note>
          <note>
            När det gäller fraktstöden behöver de anpassas till att även
            gälla lättare gods. Viktgränsen bör sänkas till
          </note>
          <note>
            20 kilo för ett paket som kan bli stödberättigat. Det gör Sverige
            lite rundare i kostnadshänseende för varuproducerande företag.
          </note>
          <note>
            När det gäller tele- och datakommunikation är det viktigt att
            utbyggnaden av den nya tekniken kommer hela Sverige till del och
            att kostnaderna blir neutrala.
          </note>
          <note>
            Det är kanske den allra viktigaste regionalpolitiska åtgärden
            under de närmaste åren, att se till att alla får tillgång till
            den nya tekniken och att den kan användas till samma kostnad var
            man än bor.
          </note>
          <note>
            Det har sagts mycket om vägarna. Det måste vara något fel på
            fördelningen av anslagen när det gäller nybyggnad och underhåll.
            Det tycks i dag vara lättare att finansiera ett projekt som kostar
            1 miljard i storstadsregioner än att finansiera ett vägprojekt
            på landsbygden som kostar 1 miljon.
          </note>
          <note>
            Vägarna är så fundamentala i regionalpolitiken att man snarast
            bör se över hur och på vilket sätt fördelning av anslag och finansiering
            ska ske i framtiden.
          </note>
          <note>
            Det vi behöver är ett nytt sätt att fördela tillväxten i landet.
            Vi behöver nya tankar. De regionala tillväxtavtalen är ett exempel
            ett nytt sätt att modernisera regionalpolitiken. Förenklingsarbetet
            för småföretagare ett annat. Vi hoppas också att den pågående
            regionalpolitiska utredningen ska komma med några nya grepp. Men
            det räcker inte.
          </note>
          <note>
            Vi måste också vara vaksamma och analytiska när vi har att göra
            med krafter som verkar åt andra hållet, som verkar för ökad centralisering
            om mot regional utjämning. Hur ska man exempelvis tolka Konkurrensverkets
            förslag till regeringen när det gäller att sänka den svenska prisnivån
            på varor och tjänster?
          </note>
          <note>
            De tankar man tänkt i de förslagen är inte landsbygdens och glesbygdens
            tankar. Man har inte ens tänkt på Sverige utan jämfört med folktäta
            regioner i
          </note>
          <note>
            Europa där man har lägre kostnader för varor och tjänster än
            vi. Det är en orättvis jämförelse med tanke på att vi är ett stort
            land med en liten befolkning. Det är egentligen förvånande att
            skillnaden inte är större än den är. Jag ser det som ett tecken
            på hög effektivitet i svensk handel och distribution. Vi måste
            utgå från våra förutsättningar och våra möjligheter som är radikalt
            annorlunda än t.ex. Tysklands.
          </note>
          <note>
            Flera av Konkurrensverkets förslag är direkt förödande för den
            svenska landsbygden och har som direkt avsikt att drastiskt försämra
            lands- och glesbygdens service. Jag vill här nämna några exempel.
          </note>
          <note>
            Det blir inte fler butiker på landsbygden om försöker splittra
            de tre stora och starka affärs- och distributionskedjorna inom
            livsmedelsbranschen. Det blir färre.
          </note>
          <note>
            Om man bryter upp kommunernas beslutsrätt i plan- och byggfrågor
            blir det inte bättre service på landsbygden när man bygger stora
            köpcentrum utanför stadskärnorna. Det blir sämre. Det är servicebutikerna
            på den omgivande landsbygden som får lägga ned.
          </note>
          <note>
            Det blir inte fler bensinstationer på landsbygden om man ger
            sig på bensinbolagens prissystem. Det blir färre.
          </note>
          <note>
            Det blir inte fler mobilnätmaster i Sverige om man ger sig på
            mobiltelefonoperatörernas prissättning. Det blir färre.
          </note>
          <note>
            Listan skulle kunna göras lång. Det är ingen slump att vi har
            få men starka aktörer inom handel och annan viktig samhällsservice
            i Sverige. Det har utvecklats en sorts marknadsmässig regionalpolitik
            i landet där några företag är starka nog att hålla bra service
            även i mindre lönsamma delar. Det har inte annonserats och uppmärksammats
            vad som händer i lands- och glesbygden om man förändrar de rikstäckande
            serviceföretagens förutsättningar ur konkurrenssynpunkt. Om resurserna
            i framtiden bara räcker till att vässa konkurrensen i storstadsområdena,
            är det då staten och kommunerna som ska ta på sig nya kostnader
            för den landsbygdsservice som i dag till stora delar sköts av
            marknaden?
          </note>
          <note>
            Fru talman! Vem bryr sig om och tänker på den svenska landsbygden?
          </note>
          <note type="speaker">
            Anf. 289 VIVIANN GERDIN (c) replik:
          </note>
          <note>
            Fru talman! Tack, Rune Berglund. Jag kan till allra största delen
            instämma i det han säger. Med anledning av det senaste han yttrade
            här vill jag säga att vi i Centerpartiet bryr oss om landsbygden,
            och det väldigt mycket också.
          </note>
          <note>
            Jag vill kommentera det Rune Berglund nämnde om vägarna. Han
            sade att det var något fel i fördelningen i budgeten. Jag instämmer
            till fullo i det. Vi är de första att stötta om ni behöver någon
            samarbetspartner i den frågan. Det är ju inte alla politiska partier
            som har prioriterat vägarna i anslagen, men det är livsviktigt.
            Och det måste göras väldigt ordentligt. Om man tittar på anslaget
            till vägar kan man också se att en väldigt stor andel av anslaget
            redan är intecknat i flera år framöver. Om det inte sker en kraftig
            satsning kommer vägsatsningarna att fortsätta att urholkas.
          </note>
          <note type="speaker">
            Anf. 290 RUNE BERGLUND (s) replik:
          </note>
          <note>
            Fru talman! Det är riktigt att det behövs nya pengar för att
            vi ska klara detta. I min hemregion är det väldigt viktigt att
            skogsindustrin kan fungera och att det går att få fram virket
            på ett bra sätt till fabrikerna nere vid kusten. I dag är det
            ett stort problem. Det har nämnts tidigare här i kväll att man
            har beräknat att kostnaderna för det är ungefär 700 miljoner kronor
            per år, och det är oacceptabelt.
          </note>
          <note type="speaker">
            Anf. 291 VIVIANN GERDIN (c) replik:
          </note>
          <note>
            Fru talman! Jag känner mycket väl till detta eftersom det är
            just inom skogsbranschen som jag har haft min verksamhet i nästan
            30 år. Det har räknats på detta av Skogsforsk. Det stämmer. Det
            var 1993 som man beräknade att ca 700 miljoner var uteblivna intäkter.
          </note>
          <note>
            Många småföretagare drabbas av detta med dåliga vägar. Dessutom
            drabbar det den privata befolkningen. Det blir stillestånd när
            virket inte kommer fram.
          </note>
          <note>
            Ett stillestånd för en liten maskinägare kostar enorma pengar.
            Det innebär också stagnation för åkeriföreningarna. Industrin
            kan vända sig till andra marknader. Under den tid då det är stillestånd,
            ofta under tjällossningen, importerar man till massafabrikerna.
          </note>
          <note>
            Det är också en orosfaktor att de kan konkurrera prismässig ganska
            bra.
          </note>
          <note type="speaker">
            Anf. 292 RUNE BERGLUND (s) replik:
          </note>
          <note>
            Fru talman! Jag har inga synpunkter på det. Jag håller fullständigt
            med Viviann Gerdin om det.
          </note>
          <note type="speaker">
            Anf. 293 YVONNE ÅNGSTRÖM (fp) replik:
          </note>
          <note>
            Fru talman! Rune Berglund efterlyser kloka förslag från Regionalpolitiska
            utredningen. Jag kan berätta att vi överväger att lägga fram förslag
            om persontransportstöd framför allt när det gäller de dyra flygresorna.
          </note>
          <note>
            När det sedan gäller avskrivning av studielån är jag inte lika
            säker på att det är en riktig väg. Vi tittar på vad som sker i
            Norge. Där innebär denna lösning att folk flyttar till Tromsö,
            får nedskrivning av studielånen och flyttar därifrån.
          </note>
          <note>
            Jag tycker att Rune Berglund ska ta upp den här diskussionen
            i sitt eget parti och höra vad man tycker där också.
          </note>
          <note type="speaker">
            Anf. 294 RUNE BERGLUND (s) replik:
          </note>
          <note>
            Fru talman! När det gäller studielånen är min tanke att man ska
            få en liten del avskriven varje år. För att få stora summor avskrivna
            ska man vara ganska många år på ett ställe.
          </note>
          <note>
            Jag har väldigt stora förhoppningar på Regionalpolitiska utredningens
            arbete. Fundamentet till den regionalpolitik som finns i dag är
            från 60-talet. I dag har vi ett helt annat samhälle och en helt
            annan typ av företag som behöver dessa stöd. Jag hoppas att ni
            kommer att uppmärksamma detta i utredningen.
          </note>
          <note type="speaker">
            Anf. 295 YVONNE ÅNGSTRÖM (fp) replik:
          </note>
          <note>
            Fru talman! Jag tror att vi är väldigt överens om att 60-talspolitiken
            är föråldrad. Vi ser över möjligheterna att göra annat än att
            ge direkta företagsstöd. I
          </note>
          <note>
            stället vill vi i första hand förbättra infrastrukturen.
          </note>
          <note type="speaker">
            Anf. 296 RUNE BERGLUND (s) replik:
          </note>
          <note>
            Fru talman! Det är ett mycket klokt förslag. Jag har som sagt
            stora förväntningar på att vi ska nå en regionalpolitik som bättre
            motsvarar de behov som finns i Norrlands inland. På det sättet
            kan vi kanske minska flyttströmmarna till Stockholm.
          </note>
          <note>
            Här i kväll har vi hört Carina Moberg säga att det är problem
            med bostäder här i Stockholm. Det är klart att det blir problem
            med bostäder när folkomflyttningarna går för snabbt. Det är bra
            om vi kan skapa en situation där man har en något lugnare utveckling
            så att vi inte får de spänningar som kan uppstå mellan glesbygd
            och storstadsområden.
          </note>
          <note type="speaker">
            Anf. 297 CARINA ADOLFSSON (s):
          </note>
          <note>
            Fru talman! I mitt anförande i kvällens allmänpolitiska debatt
            kommer jag att beröra frågor som handlar om utflyttningen från
            glesbygden, jobben och ökad turism, inte minst i glesbygden. De
            flesta tidigare talarna har också berört de här frågorna.
          </note>
          <note>
            Kronobergs län, precis som så många andra län, visar vid årsskiftet
            en minskning i befolkningsutvecklingen. Detta är en trend som
            har pågått, och framför allt ökat, under senare år. Vi är många
            som befarar att det kommer att fortsätta om vi inte alla gemensamt
            diskuterar problemen på allvar och försöker hitta lösningar. Det
            verkar mest vara Glesbygdsverket och vi som har deltagit i debatten
            här i kväll, dvs. vi som kommer från glesbygden, som diskuterar
            de här problemen.
          </note>
          <note>
            Kronobergs län har under flera år haft en hög sysselsättning.
            Vi har varit ett av de län som har haft den lägsta arbetslösheten.
            Ändå flyttar människor till andra regioner. Då måste man ställa
            sig frågan: Varför?
          </note>
          <note>
            Är det på grund av att länet är ett utpräglat industrisamhället
            och att människorna och ungdomarna inte ser någon framtid inom
            dessa arbeten? Vad kan vi göra åt detta?
          </note>
          <note>
            En sak som vi bör diskutera och fundera över är jobben och den
            centralisering som pågår. När man exempelvis gör neddragningar
            inom försäkringskassan och arbetsförmedlingen, eller för den delen
            för industritjänstemän med högre utbildning, plockas tre eller
            fyra tjänster bort och flyttas i Kronobergs län oftast till Växjö,
            men också upp till Stockholm.
          </note>
          <note>
            Vad händer då långsiktigt? Som jag ser det försvinner ett antal
            tjänster från den lilla orten, och de som då börjar jobba på en
            annan ort kanske pendlar dit. Men långsiktigt blir det inga som
            har gått utbildningar som har möjlighet att söka kvalificerade
            jobb i glesbygden. Konsekvensen av det blir att utflyttningen
            bara fortsätter. Vilka ungdomar vill bo där de inte har någon
            möjlighet att söka ett jobb som motsvarar deras utbildning?
          </note>
          <note>
            Fru talman! Därför måste vi börja diskutera detta problem och
            från riksdagens sida börja med att diskutera hur det slår när
            vi gör neddragningar eller centraliseringar inom bl.a. offentlig
            sektor. Några som jag kan räkna upp är polisväsendet, tingsrätterna,
            arbetsförmedlingarna och försäkringskassan. Här har vi alla ett
            ansvar, som jag ser det.
          </note>
          <note>
            Fru talman! Den ökade turismen i landet måste skapa möjligheter
            till jobb även i glesbygd. Ett problem som finns i Kronoberg är
            att det är många turister, såväl svenskar som tyskar och danskar,
            som vill turista där. Av egen erfarenhet och samtal med människor
            vet jag att många tycker att det är attraktivt att kunna sitta
            vid stugan i kvällssolen och t.ex.
          </note>
          <note>
            grilla nyfångad fisk eller ta ett kvällsdopp.
          </note>
          <note>
            Om man vill bygga stugor sjönära måste man ta hänsyn till allemansrätten
            och strandskyddet. Det är inte reglerna om strandskydd som är
            problemet utan hur eller när man lämnar dispenser. Det är viktigt
            att säga att det inte är lagen om strandskydd som behöver ses
            över utan att man ska ta regional hänsyn när man lämnar dispenser.
          </note>
          <note>
            Jag kan ta ett exempel. I ett litet samhälle med en stor, vacker
            sjö där det bor 200 invånare och där man har en liten lanthandel
            som har svårt att få lönsamhet, bygger man tio små, enkla övernattningsstugor
            strandnära och hyr ut dem under säsongen till 100
          </note>
          <note>
            olika familjer. Om dessa 100 familjer handlar för
          </note>
          <note>
            1 000 kr var i den lilla lanthandeln skulle det kunna betyda
            att lanthandeln får en ökad omsättning på
          </note>
          <note>
            100 000 kr. Det kanske gör att lanthandeln därmed får en lönsamhet
            samt att jobben kan vara kvar i glesbygd.
          </note>
          <note>
            Fru talman! Det är tveksamt om vi har råd att inte ta till vara
            den här typen av arbetstillfällen som kan bevaras i glesbygden.
          </note>
          <note>
            Under de senaste 100 åren har glesbygden tappat befolkning. Först
            flyttade man från landsbygden till tätorten, och nu flyttar man
            från tätorten och även de små städerna till storstaden. Denna
            trend måste vändas och bromsas upp. Dessa frågor om omflyttning
            och även företagens villkor i glesbygd måste vara bland de prioriterade
            frågorna på agendan. Vi som lever, bor och arbetar i glesbygd
            måste få möjligheter.
          </note>
          <note>
            Som avslutning skulle jag vilja göra en jämförelse när det gäller
            landsbygd med tillväxtorter och nämna några ord av Björn Afzelius
            som han har med i sin text i sången Ikaros: "Ingen älskar ett
            barn som inte lyckas, ingen älskar ett barn som är starkt." Det
            är några tänkvärda ord.
          </note>
          <note type="speaker">
            Anf. 298 SVEN-ERIK ÖSTERBERG (s):
          </note>
          <note>
            Fru talman! Som vi hört tidigare i dag, och som jag instämmer
            i, går Sverige bra. Ekonomin i landet som helhet har utvecklats
            på ett sätt som kanske få förutspådde i mitten av 1990-talet.
            Tillväxtsidan har också utvecklats på ett mycket positivt sätt.
            Att från början av 1990-talet ha varit mycket låg, t.o.m. år med
            negativ tillväxt, har tillväxten ökat och ekonomin vuxit till
            en av de starkaste i Europa. Detta är naturligtvis mycket glädjande.
            Genom att vi har fått ordning på vår ekonomi finns också möjlighet
            att blicka framåt och driva en offensiv politik mot ökad rättvisa
            och jämställdhet.
          </note>
          <note>
            Likaså är det när det gäller sysselsättningen. Sysselsättningen
            ökar och arbetslösheten sjunker. Det arbetslöshetsmål som också
            tidigare verkade ouppnåeligt ligger inom rimligt räckhåll att
            uppnå under innevarande år.
          </note>
          <note>
            Är det då en molnfri himmel som blickar ned på oss ovanifrån?
            Ja, som jag sade tidigare har vi en mycket stark tillväxt i vårt
            land. Men tillväxten är mycket ojämnt fördelad totalt sett över
            landet. Utöver de fyra storstadsområdena och de mest expansiva
            högskoleorterna är det bitvis en mycket dyster bild som breder
            ut sig, framför allt i glesbygden men också i de forna expansiva
            bruksområdena.
          </note>
          <note>
            Sverige går bra, men det drar ojämnt. Det skapar också totalt
            i hela landet samhällsbilden av en rad olika problem. Utflyttningskommuner
            drabbas av minskat skatteunderlag och minskade statsbidrag.
          </note>
          <note>
            Den kommunala samhällsservicens behov minskar inte i samma takt,
            och det är ofta de äldre som stannar kvar. Utbyggd samhällsservice
            som butiker, post, skolor och daghem får överkapacitet och investerat
            kapital kan inte utnyttjas på ett effektivt och önskvärt sätt.
          </note>
          <note>
            Ekonomin i dessa utflyttningskommuner blir således naturligtvis
            mycket ansträngd. Det finns stora svårigheter att anpassa utgiftssidan
            till den dalande inkomstsidan, trots att det i många fall görs
            intensiva besparingar och neddragningar för att få ekonomin i
            balans. När Sverige i stort talar om bättre tider och möjligheter
            till expansion och mer pengar till nödvändiga verksamheter upplevs
            denna bild som mycket avlägsen inom dessa kommuner och deras befolkning.
          </note>
          <note>
            Enligt gängse statistik minskade folkmängden i fjol i 16 av Sveriges
            21 län. Bara Stockholms, Skåne,
          </note>
          <note>
            Västra Götalands, Uppsala och Hallands län hade en tillväxt beträffande
            befolkning. Skogslänen minskar i befolkningsmängd lika mycket
            1999 som 1998. På kommunsidan har 203 av landets 289 kommuner
            en dalande befolkningsutveckling. 86 ökar sin befolkning, därav
            Stockholms kommun allra mest. Som tidigare nämndes när det gäller
            Norrland är det bara
          </note>
          <note>
            Umeå och Gävle som har en positiv befolkningsutveckling.
          </note>
          <note>
            Befolkningssiffrorna bekräftar i princip bara det som alla sedan
            tidigare vet och den utveckling som vi sett. Sverige håller till
            viss del på att kantra befolkningsmässigt. Det framhålls ofta
            och gärna att hela
          </note>
          <note>
            Sverige ska leva, men dessvärre stannar dessa framlyfta åsikter,
            tycker jag, många gånger på det verbala planet som kraftfulla
            slagord när omständigheterna kräver det. I rent praktiskt hänseende
            har inte mycket hänt för att leva upp till den uttalade önskvärda
            inriktning som väldigt många ställer sig bakom, att hela
          </note>
          <note>
            Sverige ska leva.
          </note>
          <note>
            Å andra sidan kan man tillägga i förståelse för varandra att
            de starka tillväxtområdena, som får ta emot en allt intensivare
            inflyttning, också får problem. Trafikstockningar och otillräcklig
            trafiklogistik är ett problem, liksom bostadsbrist och ökad efterfrågan
            på sjukvård, skolor och barnomsorg. Allt detta kräver på dessa
            orter nybyggnad och nödvändigt kapital till dessa investeringar
            - detta samtidigt som nödvändiga bostäder, många gånger i mycket
            gott skick, står tomma. Byggnader och utrustningar likaså finns
            tillgängliga, men för tillfället är de på fel platser.
          </note>
          <note>
            Är detta en utveckling som vi vill ha i Sverige, eller är vi
            beredda att göra någonting åt detta?
          </note>
          <note>
            För mig som socialdemokrat och uppvuxen utanför de stora tillväxtområdena
            är det mycket enkelt att svara på den frågan. Jag anser att vi
            måste skapa förutsättningar så att hela vårt land kan bestå av
            en befolkning som möjliggör en god utveckling i hela landet. Befintliga
            kommuner måste ges möjlighet att livskraftigt fortsätta med den
            mycket goda verksamhet som de ofta i grund och botten har. Sverige
            som nation tror jag också mår bra av att vi har ett land som är
            någorlunda jämnt befolkat. När vi från centralt håll säger att
            nu går Sverige bra, ska också hela befolkningen känna av det och
            känna att det berör också mig.
          </note>
          <note>
            Vad kan man då göra från statligt håll åt den situation som vi
            befinner oss i? Först kan man nog slå fast att det inte finns
            någon enkel patentlösning som löser hela problematiken över en
            natt, det har vi väl insett vid det här laget.
          </note>
          <note>
            Inflyttning till expansiva områden är inget nytt.
          </note>
          <note>
            Det är ett fenomen som har pågått under lång tid.
          </note>
          <note>
            Sverige är dessutom långt ifrån ensamt om problemet.
          </note>
          <note>
            Vi kan konstatera att en likartad utveckling med urbanisering
            finns i princip i alla industriländer. Det som för oss dock är
            väldigt påtagligt är att denna befolkningsström just nu accelererar
            väldigt kraftigt.
          </note>
          <note>
            Gammal hederlig regionalpolitik som den förre industriministern
            Thage G Peterson skriver om i sin memoarbok hjälper inte längre
            i den föränderliga värld som vi lever i. Jag är inte heller så
            säker på att det bara hänger på arbetstillfällen och tillgången
            på jobb i glesbygd. Drivkraften hos de nya generationerna är stor
            att vara där det händer saker och ting.
          </note>
          <note>
            Exempel finns också hos företag som verkar ute i landet att det
            är svårt att få tag på kvalificerad arbetskraft på grund av att
            man inte gärna bosätter sig utanför de mera expansiva områdena
            av en rad olika skäl.
          </note>
          <note>
            Man väljer ofta att pendla med risk för att företagen förlorar
            arbetskraften om annat lämpligt arbete dyker upp på närmare håll
            för den enskilde.
          </note>
          <note>
            För den skull ska inte tillgången på arbetstillfällen underskattas
            då det gäller att utveckla bygder utanför stora tillväxtområden.
            Det är fortfarande en av de viktigaste faktorerna att det finns
            tillgång på arbete.
          </note>
          <note>
            En fortsatt satsning på högskolorna ute i landet är en mycket
            viktig regionalpolitisk insats, kanske just nu den allra viktigaste.
            Men dessa satsningar måste naturligtvis kompletteras med andra
            åtgärder.
          </note>
          <note>
            Kommunerna själva måste jobba effektivare och envisare med de
            frågor som är viktiga för människor som vill bo kvar och som vill
            finna även mindre orter attraktiva att bo på. Kanske måste man
            finna helt nya sätt att planera boendet på, nya typer av bostäder,
            bättre lägen för bostäder osv. Tillgång på fritidsaktiviteter
            är också viktigt vid sidan av arbetet.
          </note>
          <note>
            Det finns många som har åsikter om regionalpolitik. Men av allt
            som har skrivits och sagts är det väldigt lite konkreta åtgärder
            som har kommit fram.
          </note>
          <note>
            Frågan är helt enkelt: Vet vi inte i grund och botten alldeles
            för lite om vad det är som styr dessa befolkningsströmningars
            mönster som vi nu ser? Vi tror oss veta en del, men långt ifrån
            allt. Om vi inte vet vad saker och ting beror på och hur de hänger
            samman, hur ska vi då kunna konstruera en politik som leder till
            åtgärder som kan avhjälpa de felaktigheter som vi ser?
          </note>
          <note>
            Fru talman! Till sist: Min fundering är därför att man ganska
            omedelbart borde genomföra ett ordentligt forskningsprojekt om
            vad det är som i grund och botten styr dessa befolkningsströmningar
            så att detta blir klarlagt så långt det går vetenskapligt. Utifrån
            detta kan vi försöka att utforma en politik så att vi kan få en
            jämnare utveckling i hela landet.
          </note>
          <note type="speaker">
            Anf. 299 VIVIANN GERDIN (c) replik:
          </note>
          <note>
            Fru talman! Sven-Erik Österberg började väldigt bra. Han talade
            om att ekonomin är bra, och det känner vi till. Vi i Centern har
            ju varit med och tagit ansvar och lagt grunden för att vi har
            en bra ekonomi.
          </note>
          <note>
            Sedan fortsatte Sven-Erik Österberg med att säga att sysselsättningen
            ökar, och då blev jag mycket orolig. Jag funderade: Varifrån kommer
            detta? Men senare i anförandet fick jag veta att Sven-Erik Österberg
            bor utanför tillväxtområdena. Då tror jag att jag förstår hur
            det kan förhålla sig.
          </note>
          <note>
            Jag kommer från Värmland, men där ökar inte sysselsättningen
            överallt. Det finns flera kommuner som har en arbetslöshet som
            ligger på över 10 % i dag. Som jag sade tidigare är det Hagfors
            som har den största arbetslösheten, 13,6 %, och det är ett stort
            problem. Men eftersom Sven-Erik Österberg kommer från en region
            som ligger utanför ska jag inte förlänga debatten med den diskussionen.
            Men jag tror att
          </note>
          <note>
            Sven-Erik Österberg väl känner till dessa problem.
          </note>
          <note type="speaker">
            Anf. 300 SVEN-ERIK ÖSTERBERG (s) replik:
          </note>
          <note>
            Fru talman! Mycket kort: När jag säger att sysselsättningen ökar
            menar jag naturligtvis Sverige som helhet. Vi kan se att det kommer
            till nya jobb, framför allt inom nya branscher i den privata sektorn.
          </note>
          <note>
            Men, precis som jag sade senare, är det stora problemet att sysselsättningstillväxten
            är oerhört ojämn.
          </note>
          <note>
            Det finns också många orter som har en stagnation och andra orter
            som har en tillbakagång. Alltså drar
          </note>
          <note>
            Sverige ojämnt, och det är ett stort problem som jag upplever
            det.
          </note>
          <note type="speaker">
            Anf. 301 VIVIANN GERDIN (c) replik:
          </note>
          <note>
            Fru talman! När vi talar om att sysselsättningen ökar tycker
            jag att det är väldigt viktigt att vi talar om att den ökar på
            vissa platser, så att vi inte faller till ro utan fortsätter att
            ha höga ambitioner för att utjämna den regionala obalansen och
            verkligen når målet att öka sysselsättningen även i områden som
            inte är tillväxtområden i dag.
          </note>
          <note type="speaker">
            Anf. 302 SVEN-ERIK ÖSTERBERG (s) replik:
          </note>
          <note>
            Fru talman! Om man lyssnade ganska noga på mitt anförande hörde
            man att själva poängen med det hela var vikten av att ha en jämn
            utveckling i hela landet och en god tillväxt, vilket faktiskt
            Sverige som nation har, som kommer alla regioner och så många
            människor som möjligt till del.
          </note>
          <note>
            Det som är vårt stora problem i dag är att vi har ett antal orter
            som växer riktigt ordentligt, medan man på andra ställen inte
            känner av tillväxten. Detta skapar en obalans, en oro och framför
            allt en spänning mellan olika människor som vi får försöka att
            göra något åt, så att vi får en bättre balans och ett mer harmoniskt
            land.
          </note>
          <note type="speaker">
            Anf. 303 YVONNE ÅNGSTRÖM (fp) replik:
          </note>
          <note>
            Fru talman! Sven-Erik Österberg efterlyser forskning om hur befolkningsströmmarna
            ser ut och vad som är skälen bakom dem. Det kanske verkar tjatigt
            att hänvisa till utredningen igen, men jag kan tala om att vi
            har lagt ut flera uppdrag just på detta område till olika forskningsinstitut.
            Resultatet kommer ungefär i slutet av mars.
          </note>
          <note type="speaker">
            Anf. 304 SVEN-ERIK ÖSTERBERG (s) replik:
          </note>
          <note>
            Fru talman! Jag säger som Rune Berglund sade här tidigare, att
            då väntar jag med tillförsikt på vad den regionalpolitiska kommittén
            kommer med för resultat. Jag tror säkert att den tittar på detta
            ordentligt.
          </note>
          <note>
            Jag vet att många kommuner och även landsting gör egna enkätundersökningar
            där man tillfrågar invånare om vad som gör att de rör på sig.
            Man får då en ganska mosaikbetonad bild av resultatet. Jag tycker
            att man ibland borde eftersöka ett mer samlat grepp på detta för
            att kunna få en mer klarlagd bild. Men det är möjligt att vi får
            svar, åtminstone till viss del, när den regionalpolitiska utredningen
            lämnar sitt betänkande så småningom.
          </note>
          <note type="speaker">
            Anf. 305 YVONNE ÅNGSTRÖM (fp) replik:
          </note>
          <note>
            Fru talman! Jag tror inte att någon utredning kan komma fram
            till ett fullständigt svar på den här frågan, men jag tror att
            det material som utredningen får fram blir bättre än det som kommunerna
            själva gör.
          </note>
          <note type="speaker">
            Anf. 306 SVEN-ERIK ÖSTERBERG (s) replik:
          </note>
          <note>
            Fru talman! Jag tror heller inte att forskningen helt kan klarlägga
            och lösa problemen. I så fall kanske vi skulle tillämpa forskningen
            ännu mer i det politiska arbetet.
          </note>
          <note>
            Precis som sades här, och som jag också tror, kan vi komma en
            liten bit på väg när det gäller att forma en politik och beslut
            som bättre träffar de mål som vi vill nå.
          </note>
          <note>
            (forts. prot. 53)
          </note>
          <note>
            5 § Anmälan om fråga för skriftligt svar
          </note>
          <note>
            Anmäldes att följande fråga för skriftligt svar framställts
          </note>
          <note>
            den 19 januari
          </note>
          <note>
            1999/2000:454 av Murad Artin (v) till utrikesminister
          </note>
          <note>
            Anna Lindh
          </note>
          <note>
            Turkiet och folkmordet på armenier
          </note>
          <note>
            Frågan redovisas i bilaga som fogas till riksdagens snabbprotokoll
            tisdagen den 25 januari.
          </note>
          <note>
            6 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 19 januari
          </note>
          <note>
            1999/2000:407 av Göte Wahlström (s) till näringsminister Björn
            Rosengren
          </note>
          <note>
            RFV-sjukhus
          </note>
          <note>
            1999/2000:419 av Ann-Marie Fagerström (s) till statsrådet Ingegerd
            Wärnersson
          </note>
          <note>
            Barnskötarnas roll i förskoleverksamheten
          </note>
          <note>
            1999/2000:420 av Desirée Pethrus Engström (kd) till statsrådet
            Ingela Thalén
          </note>
          <note>
            Samordning av skatte- och socialförsäkringssystem
          </note>
          <note>
            1999/2000:424 av Rolf Gunnarsson (m) till justitieminister Laila
            Freivalds
          </note>
          <note>
            Polissituationen i Dalarna
          </note>
          <note>
            1999/2000:427 av Kent Olsson (m) till justitieminister Laila
            Freivalds
          </note>
          <note>
            Permissionsbestämmelser vid kriminalvårdsanstalter
          </note>
          <note>
            1999/2000:429 av Ewa Larsson (mp) till justitieminister Laila
            Freivalds
          </note>
          <note>
            Kopiering av kretskort
          </note>
          <note>
            1999/2000:431 av Rolf Gunnarsson (m) till statsrådet
          </note>
          <note>
            Lars-Erik Lövdén
          </note>
          <note>
            Kommunsammanslagningar
          </note>
          <note>
            1999/2000:432 av Maud Ekendahl (m) till justitieminister Laila
            Freivalds
          </note>
          <note>
            Polisutbildningen
          </note>
          <note>
            1999/2000:434 av Bertil Persson (m) till justitieminister Laila
            Freivalds
          </note>
          <note>
            Privatisering av polisens uppgifter
          </note>
          <note>
            1999/2000:436 av Mikael Oscarsson (kd) till näringsminister Björn
            Rosengren
          </note>
          <note>
            Trafiksäkerheten på svenska vägar
          </note>
          <note>
            1999/2000:438 av Carl-Erik Skårman (m) till statsrådet Lars-Erik
            Lövdén
          </note>
          <note>
            Förutsättningarna för bostadsbyggande
          </note>
          <note>
            1999/2000:439 av Carl-Erik Skårman (m) till näringsminister Björn
            Rosengren
          </note>
          <note>
            Trafiksituationen i Stockholmsområdet
          </note>
          <note>
            1999/2000:441 av Ingemar Vänerlöv (kd) till utbildningsminister
            Thomas Östros
          </note>
          <note>
            Stenebyskolan
          </note>
          <note>
            1999/2000:443 av Carina Hägg (s) till utrikesminister
          </note>
          <note>
            Anna Lindh
          </note>
          <note>
            EU:s linje mot dödsstraff
          </note>
          <note>
            1999/2000:444 av Carina Hägg (s) till kulturminister
          </note>
          <note>
            Marita Ulvskog
          </note>
          <note>
            Jämställdheten i församlingarna
          </note>
          <note>
            1999/2000:446 av Birgitta Sellén (c) till näringsminister Björn
            Rosengren
          </note>
          <note>
            Öresundsbrons finansiering
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 25 januari.
          </note>
          <note>
            7 § Kammaren åtskildes kl. 22.47.
          </note>
          <note>
            Förhandlingarna leddes av talmannen från sammanträdets början
            t.o.m. 1 §
          </note>
          <note>
            anf. 32 (delvis), av förste vice talmannen därefter till ajourneringen
            kl. 12.26, av andre vice talmannen därefter t.o.m. 4 § anf. 115
          </note>
          <note>
            (delvis), av tredje vice talmannen därefter t.o.m. anf. 174 (delvis),
            av andre vice talmannen därefter t.o.m. anf. 217 (delvis) och
            av talmannen därefter till sammanträdets slut.
          </note>
        </div>
      </body>
    </text>
  </TEI>
</teiCorpus>
