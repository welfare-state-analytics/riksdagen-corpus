<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 19992000</title>
      </titleStmt>
      <editionStmt>
        <edition>0.4.2</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 19992000</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in input/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <editionStmt>
          <edition>0.4.2</edition>
        </editionStmt>
        <publicationStmt>
          <authority>National Library of Sweden and the WESTAC project</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>Some data curation was done. It is documented in input/curation/instances</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-19992000--30</head>
          <docDate when="1999-11-19">1999-11-19</docDate>
        </div>
      </front>
      <body>
        <div>
          <note>
            Det justerade protokollet beräknas utkomma om 3 veckor
          </note>
          <note>
            --------------------------------------------------------------------
          </note>
          <note>
            1 § Hänvisning av ärenden till utskott
          </note>
          <note>
            Föredrogs och hänvisades
          </note>
          <note>
            Proposition
          </note>
          <note>
            1999/2000:25 till försvarsutskottet
          </note>
          <note>
            Skrivelse
          </note>
          <note>
            1999/2000:31 till justitieutskottet
          </note>
          <note>
            2 § Vissa alkoholfrågor
          </note>
          <note>
            Föredrogs socialutskottets betänkande 1999/2000:SoU4
          </note>
          <note>
            Vissa alkoholfrågor (prop. 1998/99:134)
          </note>
          <note>
            Kammaren biföll talmannens hemställan om att ärendet fick avgöras
            efter endast en bordläggning.
          </note>
          <note type="speaker">
            Anf. 1 LEIF CARLSON (m):
          </note>
          <note>
            Herr talman! Dagens hetaste fråga är tydligen
          </note>
          <note>
            Systembolagets öppethållandetider. Den målas i vissa kretsar
            upp som en ödesfråga. Det elände som ska följa i en liberaliserings
            spår får nästan apokalyptiska mått. Men, herr talman, den frågan
            saknar fullständigt betydelse då det gäller missbruk, ungdomsfylleri,
            våld och misshandel. Vi har i dag, tack vare en alkoholpolitik
            som inte på många år varit i samklang med medborgarnas intressen,
            en marknad med total tillgänglighet för missbrukare och ungdom,
            en marknad som är öppen 24 timmar om dygnet på tiotusentals ställen
            med ständig realisation, fri hemkörning och utan åldersgränser.
            De som berörs av Systembolagets dåliga tillgänglighet och höga
            priser är alla de vanliga medborgare som arbetar varje dag och
            trots priset och svårigheter att göra hushållsinköpen rationella
            på grund av den dåliga tillgängligheten ändå försöker leva lagligt.
            För dessa är regeringens förslag en liten lättnad när det gäller
            att hinna med alla bestyr.
          </note>
          <note>
            Den viktiga frågan är om vi ska behålla vår gamla alkoholpolitik
            eller om vi ska skapa en ny sådan för ett nytt samhälle. Jag kommer
            därför mest att beröra detta och inte så mycket detaljförslagen.
          </note>
          <note>
            Herr talman! Propositionen visar att Sverige saknar en modern
            alkoholpolitik för framtiden. I stället för att minska missbruket
            och försvåra för ungdomen att komma in i ett olyckligt beteende
            förorsakar den förda alkoholpolitiken just det den skulle hindra.
          </note>
          <note>
            Ändå hänger regeringen sig krampaktigt kvar vid det gamla, det
            som var anpassat till ett annat samhälle.
          </note>
          <note>
            Förändringar görs inte för att man aktivt vill förnya och förbättra
            utan med kvidande och gnäll därför att en omvärlds verklighet
            till slut tvingar fram beslut under galgen. Så kan aldrig en framgångsrik
            politik bedrivas. Man kan också fråga sig om inte en framgångsrik
            politik hade krävt att man lagt fram en sammanhållen syn och inte
            som nu att man kommer med styckat och delt och några smärre förändringar
            medan utredningar av intresse för frågan i dess helhet pågår.
          </note>
          <note>
            Alkohol, herr talman, har varit människans följeslagare i årtusenden.
            Drycker som vi använt under så lång tid har blivit en del av vår
            kultur. I fest och glädje, i sorg och saknad spelar alkoholen
            en given roll. I alla tider har människan också haft ett konfliktfyllt
            förhållande till alkoholen, inte minst i Sverige.
          </note>
          <note>
            Herr talman! Det går inte att sticka under stol med det: Tidvis
            har här supits ohyggligt. Under slutet av
          </note>
          <note>
            1700-talet och början av 1800-talet är det möjligt att vi drack
            mellan 40 och 50 liter brännvin per år och individ, och det var
            inte så mycket mindre för hundra år sedan. Det är klart att ett
            sådant superi sätter sina spår och manar fram hårda metoder. Rätt
            naturligt ledde detta till en restriktiv alkoholpolitik som kom
            att avvika från omvärldens. Tanken var god och kanske riktig i
            det tidiga 1900-talet. De regler och förbud och det överförmynderi
            som denna alkoholpolitik medförde upplevdes säkert också av dåtidens
            människor på ett helt annat sätt än vad de gör av dagens.
          </note>
          <note>
            Utbildning och internationell påverkan, syn på medbestämmande,
            förmåga att ta ansvar och forma sitt eget liv; allt var så annorlunda.
            Det var inte samma samhälle som dagens, och därmed var förutsättningarna
            för en folklig förankring annorlunda. De förändringar som skett
            under årens lopp har inte medfört att alkoholpolitiken anpassats
            tillräckligt till ett förändrat samhälle, utan tyvärr har begränsningar
            och pekpinnar fortsatt att dominera bilden, och liten hänsyn har
            tagits till att samhället och dess medborgare har förändrats.
          </note>
          <note>
            Vi kan inte, herr talman, skilja oss från alkoholen utan måste
            lära oss att hantera den på ett bättre sätt än hittills, och här
            har vår gamla politik inte mycket att erbjuda oss.
          </note>
          <note>
            Herr talman! Dagens debatt gäller inte om missbruk kan skada.
            Det råder inga delade meningar om det. Frågan gäller om det är
            skäl för att fortsätta att försöka begränsa och försvåra ett ansvarsfullt
            bruk av alkohol. Det är därför viktigt att göra åtskillnad mellan
            bruk och missbruk. Helt uppenbart har alkoholdrickandet sociala
            och estetiska kvaliteter. Människor tycker om att umgås över ett
            glas. Rätt använda skänker alkoholdrycker ökad livskvalitet, och
            de ger mervärde till måltider av både smak- och umgängesmässigt
            slag. Ett måttligt drickande tycks också, enligt många stora undersökningar,
            ha medicinska fördelar.
          </note>
          <note>
            Men myntets baksida - ett mynt har ju alltid två sidor - är att
            detta är ett av vår tids svåraste gissel:
          </note>
          <note>
            alkoholmissbruket. Mellan 300 000 och 400 000
          </note>
          <note>
            människor i vårt land är missbrukare, och i deras närhet lever
            kanske en miljon människor, hustrur, män och barn, för vilka välfärd
            är närmast otänkbart på grund av just missbruket. Därtill kan
            läggas kanske 300 000 som är överförbrukare och i riskzonen.
          </note>
          <note>
            Men, herr talman, hjälps dessa av att alla, även den stora majoriteten
            av ansvarsfulla brukare, dricker mindre? Det kan vid en snabb
            reflexion verka självklart att begränsar man tillgängligheten
            genom få försäljningsställen och kort öppethållande så minskar
            förbrukningen, men mycket talar för att tillgängligheten i sig
            spelar rätt liten roll för konsumtionen, speciellt som den begränsade
            tillgänglighetens teori har som förutsättning att man inte skapar
            en illegal marknad. Det är ju, som vi vet, en i grunden felaktig
            föreställning. Att försöka kontrollera den totala volymen genom
            tillgänglighet och pris leder bara till en expansion av den svarta
            marknaden. Allteftersom den blivit alltmer obsolet har den traditionella
            svenska alkoholpolitiken gött den svarta marknaden. De kanadensiska
            exemplen visar att en ökad tillgänglighet går att förena med en
            måttfull förbrukning. Vi kan också se att man förvisso inte dricker
            mindre i våra glesbygder, där tillgängligheten teoretiskt är mycket
            sämre än i tätorter.
          </note>
          <note>
            Totalkonsumtionsmodellen, som den svenska politiken lutar sig
            mot, tar ingen hänsyn till individuella avvikelser, och därför
            försöker vi åtgärda individuella problem med kollektiva metoder.
            Inget tyder på att detta minskat konsumtionen av alkohol i riskgrupperna.
            Det har bara infört ytterligare irritationsmoment i livet för
            den vanlige medborgaren. Alkoholproblemen gäller vissa människor
            som intar en för stor mängd.
          </note>
          <note>
            Fokuseras åtgärderna på att minska den totala konsumtionen är
            det osannolikt att åtgärderna är som mest effektiva i de grupper
            där huvuddelen av alkoholproblemen finns. Det föreligger, herr
            talman, ett uppenbart behov av att förbättra och förändra strategin
            mot alkoholmissbruk.
          </note>
          <note>
            De rester av svensk alkoholpolitik som regeringen klamrar sig
            fast vid innebär att vi fortfarande nekar människor självbestämmande
            och tydligt visar vår misstro mot medborgarna, och de små förändringar
            som nu föreslås ändrar inte detta. Missbrukarna hjälps inte av
            att hela befolkningen omyndigförklaras, och därför omfattas inte
            heller politiken av folkflertalet.
          </note>
          <note>
            Herr talman! Dagens alkoholpolitik är elitistisk därför att den
            är mästrande. Den respekterar inte människors rätt att välja,
            att själva fatta beslut och att forma sina liv. Den misstror deras
            vilja till ansvarstagande. Dess tillskyndare är paternalistiska
            i sin attityd mot en allmänhet som man anser inte förstår sitt
            eget bästa och som trots att den ska utgöras av myndiga individer
            ändå inte riktigt kan tillåtas vara det. Riktigt myndiga är tydligen
            bara företrädare för den traditionella svenska alkoholpolitiken.
          </note>
          <note>
            Man tycks inte förstå att dagens och i kanske ännu högre grad
            morgondagens medborgare är fullt kapabla att själva kunna ta in
            information, att de kräver inflytande och beslutsrätt över sina
            liv, att de inte godtar att staten bestämmer var, när och vad
            de ska handla inför en måltid eller vid vilken tid de ska få dricka
            en öl. Förändringar i attityder har skett som måste mötas med
            förnuft, vilket också Verdandi visar i sitt nya program Bortom
            Kröken.
          </note>
          <note>
            Ska lagar efterlevas måste de uppfattas som rimliga och få stöd
            av folkmajoritetens uppfattning. Denna självklarhet tycks ha förträngts.
            Den svenska alkoholpolitiken med sitt regelverk saknar folklig
            förankring. Den lever sitt eget liv utan att någon bryr sig.
          </note>
          <note>
            Den är inte längre trovärdig. I stället för att minska alkoholkonsumtionen
            driver den fram en kriminell marknad. Dess tillskyndare agerar
            som om en svart marknad inte finns.
          </note>
          <note>
            Man bortser från att tusentals leverantörer har öppet dygnet
            runt. Varken höga priser eller ökade polisiära åtgärder kan stoppa
            denna marknads tillväxt. I
          </note>
          <note>
            stället växer den svarta sektorn på grund av de höga priserna
            på legal alkohol och på grund av brister i tillgängligheten. Avgörande
            för en illegal försäljares framgång är priset som den laglydige
            medborgaren måste betala för sitt alkoholinköp. Det borde vara
            nog för att ompröva politiken.
          </note>
          <note>
            Den svenska alkoholpolitiken har blivit en myt som staten klamrar
            sig fast vid allt medan konsumtionen av svartproducerade drycker
            med hög alkoholhalt växer. Hembrännarna går från småskalig till
            industriell verksamhet, smugglarna får ständigt fler kunder, och
            den illegala införseln ökar.
          </note>
          <note>
            Man fortsätter att snarast trakassera den vanliga medborgaren
            i den fromma förhoppningen att man därmed begränsar de skador
            som främst storförbrukarna får.
          </note>
          <note>
            Herr talman! Den absolut övervägande delen av
          </note>
          <note>
            Sveriges befolkning är fullt kapabel att ta ansvar för sin egen
            alkoholkonsumtion utan restriktioner och regler. Vi måste utnyttja
            det informella, det sociala trycket, för att skapa goda seder.
            Ansvarsfullt alkoholdrickande kan läras.
          </note>
          <note>
            Herr talman! En ny alkoholpolitik måste bygga på att den vanlige
            medborgaren kan solidarisera sig med den, och då måste han också
            respekteras. Obegripliga eller mästrande regler för tillstånd,
            öppethållande, tillverkning och försäljning måste avskaffas. Regler
            som gäller för när man blir myndig ska inte vara kluvna och därmed
            svårförståeliga. Är man myndig så är man det även vid alkoholinköp.
          </note>
          <note>
            Systembolagets monopol måste upphävas. Alkoholskatten måste sänkas
            så att den kriminella verksamhetens marginaler - det som den lever
            på - beskärs. Den illegala försäljningen ska drivas tillbaka genom
            att tull och polis får ökade förutsättningar och resurser. De
            flesta medborgare vill leva lagligt, men det finns en gräns när
            priset blir för högt för många.
          </note>
          <note>
            Att kriminalisera innehav och köp av illegal sprit men behålla
            det höga priset på legal alkohol blir då ett slag i luften, ja
            kanske direkt kontraproduktivt.
          </note>
          <note>
            Det är lätt gjort här i riksdagen att fatta ett sådant beslut,
            och så tycker man att man har gjort något rejält åt alkoholproblemen.
            Men ger inte politiken underlag för förståelse för en bestämmelse
            riskerar vi att gränserna suddas ut mellan rätt och fel och den
            allmänna rättskänslan undergrävs. Det har konsekvenser långt utanför
            detta område.
          </note>
          <note>
            Alkoholanvändningen i socialt kontrollerade miljöer ska stödjas.
            Det ska vara lättare att umgås tillsammans med andra över ett
            glas vin medan däremot berusningskulturen ska motarbetas på alla
            sätt.
          </note>
          <note>
            Punktnykterhet kan vara en fruktbar väg. Det tror jag att de
            flesta är alldeles ense om.
          </note>
          <note>
            Politiken måste vara långsiktig och aktiv, och förändringar måste
            genomföras successivt. Det går inte att blunda och klamra sig
            fast vid det gamla för att sedan hastigt och lite halvdant göra
            förändringar när verkligheten inte längre kan stängas ute. Det
            inger inget förtroende. Man kan inte i dag tala om att vi vet
            att vi måste sänka alkoholskatterna längre fram. Men när det är
            aktuellt nu kan vi inte göra det, utan vi ska hålla fast vid det
            gamla. Det blir ett tvetydigt budskap när man går ut på det sättet.
          </note>
          <note>
            Herr talman! I sin alkoholpolitiska vilsenhet innebär dock majoritetens
            och regeringens förslag små steg som inger förhoppning om en ny
            alkoholpolitik.
          </note>
          <note>
            Vi moderater kommer att stödja förenklingar och libaraliseringar.
            Det gäller bl.a. det utökade öppethållandet som man ändå, som
            jag nyss sade, lyckats göra halvhjärtat på känt maner.
          </note>
          <note>
            Vi anser att OAS-samarbetet är mycket viktigt.
          </note>
          <note>
            Men det finns skäl att fundera ett varv till över organisationsformen.
            Därför har också utskottet föreslagit att ärendet går tillbaka
            till regeringen för att man ska tänka mer över detta.
          </note>
          <note>
            Herr talman! Med detta yrkar jag bifall till vår reservation
            nr 1, men vi står självklart bakom alla våra andra yrkanden.
          </note>
          <note type="speaker">
            Anf. 2 ROLF OLSSON (v):
          </note>
          <note>
            Herr talman! Den svenska alkoholpolitiken har en lång tradition
            och kan vid internationella jämförelser uppvisa goda resultat
            vad avser så viktiga mätpunkter som genomsnittlig konsumtion av
            alkohol per capita och frekvensen av alkoholskador i befolkningen.
          </note>
          <note>
            Ändå är det naturligtvis oerhört allvarligt att vi i Sverige
            kan räkna med 6 000 alkoholrelaterade dödsfall varje år. Det är
            tio gånger fler än trafikoffren, och ser man till dödsfall bland
            yngre och medelålders personer spelar alkoholen en helt avgörande
            roll. Lägger man dessutom till sjukdomssymtom, skador och lidande
            av fysisk, psykisk och social karaktär som är alkoholrelaterade
            är och måste också framgent alkoholproblematiken vara ett av de
            absolut tyngsta områdena inom folkhälsoarbetet.
          </note>
          <note>
            Lägger man ihop de samhälleliga kostnaderna för alkoholskador
            hamnar man på belopp på upp till 100
          </note>
          <note>
            miljarder kronor årligen. Det är främst produktionsbortfall det
            handlar om, men de direkta vårdkostnaderna för sjukdomar och skador
            kan uppskattas till
          </note>
          <note>
            10-20 miljarder kronor per år. Vi ska alltså ha klart för oss
            att antalet personer i Sverige som använder alkohol i sådana mängder
            att det kan betraktas som hälsofarligt uppgår till minst 300 000
            människor, och det är försiktigt räknat.
          </note>
          <note>
            Alkoholproblematiken är alltså ett samhällsområde som måste vara
            föremål för noggrann uppföljning.
          </note>
          <note>
            Vänsterpartiet menar att det är alldeles nödvändigt att samhället
            satsar ordentligt med resurser för att förebygga alkoholskador.
            Det ska naturligtvis också hålla fast vid och aktivt hävda verkningsfulla
            alkoholrestriktioner gentemot de krafter som av kommersiella,
            populistiska eller andra skäl, inom eller utom landet, verkar
            för att rasera restriktionerna.
          </note>
          <note>
            De mest verksamma restriktionerna i detta sammanhang är fortfarande
            prisinstrumentet och detaljhandelsmonopolet. Informationsinsatser
            är nog nödvändiga och bra men kan aldrig i effektivitet ersätta
            alkoholskatt och begränsningar i tillgänglighet som verksamma
            medel.
          </note>
          <note>
            Den proposition som nu föreligger för debatt och beslut innehåller
            många olika delområden. Vi i
          </note>
          <note>
            Vänsterpartiet finner att förslaget om försök med lördagsöppet
            i vissa delar av landet innehåller många av de viktigaste ställningstagandena
            när det gäller att leva upp till ambitionen om en restriktiv alkoholpolitik,
            och det bör därför ägnas särskild uppmärksamhet.
          </note>
          <note>
            Vänsterpartiet och Miljöpartiet deltog initialt tillsammans med
            regeringen i beredning av propositionen. Det var bl.a. frågan
            om lördagsöppet som vi fann inte gick att förena med regeringens
            avsikter. Förslaget om att öppna Systembolaget på lördagar, om
            än på försök, i vissa delar av landet - som det nu har blivit
            i den slutliga utformningen av propositionen -
          </note>
          <note>
            innebär att vi ökar tillgängligheten till alkohol i dessa och
            angränsande områden.
          </note>
          <note>
            Tror vi att grunderna i totalkonsumtionsmodellen fortfarande
            gäller - och det gör vi i Vänsterpartiet -
          </note>
          <note>
            innebär detta förslag att tillgängligheten ökar, vilket i sin
            tur riskerar att öka konsumtionen och skadeverkningarna. Även
            i regeringens proposition uttalas en fortsatt uppslutning bakom
            totalkonsumtionsmodellen, även om jag tycker att den bekännelsen
            sker under vissa piruetter och upprepade fraser om behovet av
            anpassning till internationaliseringen, det förändrade samhället,
            osv.
          </note>
          <note>
            Det är alltså så att förslaget om försök med lördagsöppet läggs
            fram trots insikten om att detta ökar tillgängligheten i de här
            områdena, och därmed riskerna för ökade skador och ökade sociala
            problem.
          </note>
          <note>
            Erfarenheterna från förra gången det begav sig med lördagsöppet
            visade att efter stängningen 1982 minskade antalet fyllerifall
            väsentligt. Antalet fall av misshandel inomhus mellan bekanta,
            dvs. i många fall misshandel inom familjerna, minskade också tydligt.
            Detta är väsentliga fakta att ta ställning till.
          </note>
          <note>
            Rapporter från BRÅ under 90-talet och andra rapporter pekar också
            på ett fortsatt mycket tydligt samband mellan alkohol och våld.
          </note>
          <note>
            Regeringen hänvisar i propositionen till att situationen i samhället
            är så annorlunda nu. Det finns så många nattöppna krogar och så
            mycket svartsprit. Att det skett en ökning härvidlag är ju odiskutabelt
            och bekymmersamt, även om det ser väldigt olika ut i landet. Men
            detta kan enligt Vänsterpartiet inte utgöra en bärande motivering
            till att också öka tillflödet från
          </note>
          <note>
            Systemet på lördagar. Det finns i hela propositionen och i all
            retorik från anhängarna av lördagsöppet en övertro på att om vi
            bara öppnar Systemet mer så försvinner svartspriten och i förlängningen
            mycket av problemen.
          </note>
          <note>
            Vi i Vänsterpartiet är inte alls övertygade av detta mycket schematiserade
            resonemang. Vi har i stället grundad anledning att tro att ett
            lördagsöppet sammantaget i stället leder till en ökad konsumtion.
            Det är inte så enkelt att alla de som i dag köper svartsprit i
            stället kommer att köpa legal systemsprit om bolaget är öppet
            på lördagar. Det är en prisfråga också, och människor som köper
            svartsprit kommer fortfarande att finna att priset på svartsprit
            är lägre. Det kommer det alltid att vara, och vi kan räkna med
            att det finns gigantiska marginaler när det gäller svartspriten.
          </note>
          <note>
            Än viktigare, men sällan omnämnt av anhängarna till lördagsöppet,
            är att en hel del människor med hög konsumtion inte alls, eller
            ytterst sällan, köper svartsprit. Däremot kommer de att köpa på
            Systemet om det öppnas på lördagar. För dem och för deras familjer
            är det fortsatt viktigt med lördagsstängda systembolag. Det är
            en fråga om handfast solidaritet. De resonemang som ibland förs
            fram om servicenivån väger lätt när vi betänker vikten av åtminstone
            en eller kanske två alkoholfria dagar i veckan. Det talas i propositionen
            om alkoholfria zoner. För en hel del av dem som har problem med
            alkohol kan lördag och söndag vara en alkoholfri zon. Det vill
            vi att det ska förbli.
          </note>
          <note>
            På tal om servicenivån föreslås i propositionen att
          </note>
          <note>
            Systemet ska kunna ha kvällsöppet på vardagar och vissa lördagar
            inför storhelger. Detta har ju för övrigt redan prövats. Med denna
            ytterligare möjlighet tror vi att normalkonsumenterna är fullt
            kapabla att planera och genomföra sina inköp på Systemet på ett
            godtagbart sätt. Det föreslås också en utbyggnad av fler butiker.
            Dessa förslag är servicehöjande åtgärder gentemot allmänheten,
            och Vänsterpartiet kan bejaka dem om de genomförs med varsamhet.
          </note>
          <note>
            När det kommer till lördagsöppet måste dock socialpolitiska hänsyn
            vägas in. Vänsterpartiet menar att hänsynen till människor med
            alkoholproblem och deras anhöriga väger tyngre än serviceaspekterna
            när det gäller lördagsöppet.
          </note>
          <note>
            Jag går nu över till att tala om några andra förslag i propositionen.
            I propositionen föreslås att permanenta det oberoende alkoholsamarbetet
            OAS och ombilda detta samarbete mellan stat och näringsliv till
            en allmännyttig ideell förening. Ett enigt socialutskott har avvisat
            regeringens idé om att organisera samarbetet på det sätt som här
            föreslås, och det tycker
          </note>
          <note>
            Vänsterpartiet är mycket positivt. De olika partierna har säkert
            lite olika motiv för detta ställningstagande, men de har förenats
            i kritiken mot den här föreslagna formen. För Vänsterpartiet gäller
            även framdeles att samhället ska hålla en klar rågång gentemot
            branschintressena. Medborgarna ska kunna veta om det är staten
            i form av t.ex. Folkhälsoinstitutet eller branschen i form av
            t.ex. Bryggarföreningen som står för informationen. Detta innebär
            inte att det i ett öppet samhälle som vårt inte ska finnas dialog
            och samverkan kring enskilda frågor inom alkoholpolitiken.
          </note>
          <note>
            OAS kan säkert hitta en annan form att fungera i.
          </note>
          <note>
            Dock menar Vänsterpartiet att OAS har fått en alltför central
            roll i alkoholdebatten under senare tid.
          </note>
          <note>
            Vänsterpartiet har också tillsammans med flera andra partier
            sagt nej till förslaget om att det ska vara tullen som hanterar
            gåvoförsändelser av alkohol från utlandet. Det finns en uppenbar
            risk att det utbildas en förtäckt postorderverksamhet. Det är
            vår bestämda uppfattning att det bör vara Systembolaget som ska
            vara utlämningsställe för gåvoförsändelser av vin, sprit och öl.
            Det är Systembolaget som har de bästa förutsättningarna att utöva
            en godtagbar kontroll av denna hantering.
          </note>
          <note>
            En annan fråga som inte finns föreslagen i proppen, men som blivit
            aktuell genom uttalanden från vd för Systembolaget, är diskussionen
            om att initiera möjligheter till inköp av alkohol över Internet
            med hemkörning och leverans vid dörren. Enligt Vänsterpartiet
            finns det uppenbara risker för att kontrollen över försäljningen
            på detta sätt försämras allvarligt och att problem med underleverantörer
            för langning till ungdomar lättare kan få fäste.
          </note>
          <note>
            En fråga som det finns anledning att noga bevaka och diskutera
            framöver är de förestående översynsförhandlingarna när det gäller
            införselregler. I utskottets betänkande slås fast att målsättningen
            ska vara att Sverige ska behålla nuvarande införselregler.
          </note>
          <note>
            Det är bra, anser Vänsterpartiet. Det är självklart att vi aktivt
            ska hävda vår rätt att bedriva en egen, aktiv alkoholpolitik.
          </note>
          <note>
            Jag menar att det är hög tid nu att alla stolta deklararationer
            från EU-anhängarna som föregick folkomröstningen visar sig i verkligheten.
            Det var ju bl.a.
          </note>
          <note>
            kring alkoholpolitiken som vi kritiker pekade på riskerna för
            att Sverige skulle få svårt att hävda sitt självbestämmande. Det
            viftades undan av EU-
          </note>
          <note>
            anhängarna som skräckpropaganda och svartmålning
          </note>
          <note>
            - Sverige skulle visst kunna fortsätta föra sin egen alkoholpolitik.
            Sedan dess har mycket hänt som pekar i rakt motsatt riktning.
            Det är hög tid nu att visa att talet om att vilja hävda den självständiga
            svenska alkoholpolitiken hade täckning i verkligheten. Det finns
            en servil hållning gentemot EU-etablissemanget som innebär att
            vi går före de krav som de facto ställs på oss. Jag hoppas att
            den svenska regeringen i handling visar att man aktivt vill värna
            en självständig svensk alkoholpolitik.
          </note>
          <note>
            Avslutningsvis har jag några funderingar över vilken framtid
            vi kan förvänta oss när det gäller alkoholpolitiken - främst utifrån
            vad de olika politiska företrädarna för fram i debatten. Vi har
            länge haft en bred uppslutning i svensk politik kring en restriktiv
            alkoholpolitik. Det är en alkoholpolitik som har folkhälsoperspektivet
            främst, före de rent kommersiella aspekterna. Totalkonsumtionsmodellen
            har varit allmänt accepterad, och det har rått enighet om att
            prisinstrument och detaljhandelsmonopol har varit de verksammaste
            medlen. Det enda parti som mycket tydligt skilt ut sig från denna
            relativa enighet har varit
          </note>
          <note>
            Moderaterna. Det är fortfarande ljusår mellan Moderaternas politik,
            som mynnar ut i att i grunden rasera den restriktiva alkoholpolitiken,
            och alla andra partiers politik.
          </note>
          <note>
            Herr talman! Det finns dock anledning att vara bekymrad över
            vart den svenska regeringen är på väg.
          </note>
          <note>
            Vi ska i dag ta ställning till regeringens förslag om försök
            med lördagsöppet, men vad följer sedan? Socialministern har vid
            upprepade tillfällen alltifrån tillträdet för drygt ett år sedan
            gjort uttalanden om ytterligare förändringar av alkoholpolitiken.
            Det har bl.a. handlat om behovet av att sänka alkoholskatterna
            kraftigt och om ytterligare åtgärder för att öka tillgängligheten,
            dvs. ytterligare förändringar av Systembolagets verksamhet.
          </note>
          <note>
            I den bok jag har här och som jag utgår från att alla ledamöter
            i kammaren har begåvats med - själv har jag fått den två gånger
            - framgår de här ambitionerna tydligt. Nu hör jag uppgifter om
            att departementet inte vill kännas vid boken. Då är ju detta ett
            utmärkt tillfälle för socialministern att kommentera innehållet.
            Är det rätt återgivna tankar? Jag skulle gärna vilja höra socialministern
            kommentera de här framtidstankarna. Om citaten stämmer är det
            av stort intresse att höra hur en fortsatt restriktiv alkoholpolitik
            kan kombineras med sänkta priser och ökad tillgänglighet. Vi ska
            vara varsamma om orden. Ordet restriktivitet måste stå för ett
            verkligt sakinnehåll.
          </note>
          <note>
            Man kan inte öka tillgängligheten och sänka priserna och ändå
            hävda att restriktiviteten har bibehållits. Det får inte bli med
            restriktiviteten som det blev med bofinken - den kan inte få se
            ut hur som helst. Jag skulle gärna vilja att socialministern kommenterade
            framtidens alkoholpolitik utifrån bl.a. de citat som tillskrives
            socialministern i den här boken.
          </note>
          <note>
            Herr talman! Vänsterpartiet står självfallet bakom alla reservationer
            vi lagt, men för tids vinnande yrkar jag bifall endast till reservationerna
            17 och 30.
          </note>
          <note>
            I detta anförande instämde Tanja Linderborg, Eva
          </note>
          <note>
            Zetterberg, Ingrid Burman, Sten Lundström, Sven-
          </note>
          <note>
            Erik Sjöstrand, Lena Olsson, Yvonne Oscarsson, Stig
          </note>
          <note>
            Eriksson, Sture Arnesson och Peter Pedersen (alla v).
          </note>
          <note type="speaker">
            Anf. 3 LEIF CARLSON (m) replik:
          </note>
          <note>
            Herr talman! Det är i och för sig mycket av det som Rolf tar
            upp i alkoholpolitiken som kan diskuteras, men jag ska hålla mig
            till en fråga för att göra det enkelt och tydligt. Rolf Gustavsson
            framhåller att den svenska alkoholpolitiken är väldigt bra. Sedan
            berättar han att alkoholen kostar ungefär 100 miljarder, dvs.
            den siffra som Anders Johnsson anger i sin bok.
          </note>
          <note>
            Det innebär ungefär 11 300 kr per invånare. Han säger också att
            ungefär 6 000 svenskar dör i det land där vi har denna bra alkoholpolitik.
          </note>
          <note>
            Det finns åtminstone två holländska undersökningar som visar
            att deras samhällskostnader för alkoholskador ligger på i det
            ena fallet 1 300 kr per invånare och år och i det andra fallet
            300 kr per invånare och år. Netherlands Economic Institute har
            faktiskt gjort beräkningar som visar att det i stort sett går
            plus minus noll.
          </note>
          <note>
            På den hearing som vi hade här presenterades siffror från Kanada
            som visade att där kostar alkoholskadorna 45 miljarder. Med tanke
            på Kanadas befolkning betyder det en sjättedel av kostnaderna
            för alkoholskadorna i Sverige.
          </note>
          <note>
            Nyligen publicerades i Frankrike, som förvisso icke har den svenska
            alkoholpolitiken och dessutom dricker mer än vi, en undersökning
            som visar att där är samhällskostnaderna per invånare ungefär
            en sjundedel av de svenska.
          </note>
          <note>
            Canadian Center of Substance Abuse tar också upp hur många som
            dör i Kanada av alkoholskador.
          </note>
          <note>
            De har angett siffran 6 701 under ett år. Det är alltså ungefär
            som i Sverige, men man har tre gånger så stor befolkning.
          </note>
          <note>
            Jag skulle vilja fråga Rolf Gustavsson vad som är så bra med
            en alkoholpolitik som innebär kostnader som är sex sju gånger
            högre än i andra länder och leder till att dödligheten är tre
            gånger så stor. Det är något svårförståeligt för mig. Jag tycker
            att bara det visar att vi borde byta alkoholpolitik.
          </note>
          <note type="speaker">
            Anf. 4 ROLF OLSSON (v) replik:
          </note>
          <note>
            Herr talman! Jag tror nog att jag även fortsättningsvis vill
            hävda det faktum att Sverige har en alkoholpolitik som gör att
            vi har lägre siffror vad avser alkoholrelaterad dödlighet och
            lägre siffror vad avser direkt alkoholrelaterade sjukdomstillstånd
            som skrumplever och annat än de flesta andra europeiska länder.
          </note>
          <note>
            Det är ju intressant med jämförelser mellan olika länder. Flaggskeppet
            för Moderaterna brukar vara
          </note>
          <note>
            Kanada, och Leif Carlson tog också upp Kanada som det stora föredömet.
            År 1978 genomfördes i Québec en förändring i bestämmelserna om
            försäljning av vin. Det blev tillåtet att köpa vin i vanliga livsmedelsaffärer.
            Det finns mycket att säga om det. Men Leif
          </note>
          <note>
            Carlson glömde att tala om att det finns förklaringar till det
            faktum att totalkonsumtionen inte ökade i
          </note>
          <note>
            Kanada.
          </note>
          <note>
            Det var nämligen så att under den här tiden, från
          </note>
          <note>
            1978 och framåt, var det svåra ekonomiska tider för de flesta
            medborgarna i Kanada. Den främsta förklaringen, som han absolut
            inte nämnde, var att livsmedelshandeln samtidigt fick höja priset
            med upp till
          </note>
          <note>
            16 ½ %. Priset är, som alla vet, den starkaste faktorn när det
            gäller att hålla konsumtionen nere.
          </note>
          <note type="speaker">
            Anf. 5 LEIF CARLSON (m) replik:
          </note>
          <note>
            Herr talman! Jag ber om ursäkt för att jag i hastigheten råkade
            benämna Rolf Olsson vid fel namn.
          </note>
          <note>
            Jag ber om ursäkt för detta.
          </note>
          <note>
            Men, Rolf Olsson, jag finner det lite anmärkningsvärt att man
            alltid utgår ifrån att de svenska siffrorna är absolut riktiga.
            Siffror från andra länder, det må vara Nederländerna, Frankrike
            eller Kanada, är det fel på. Jag tycker att det är en lite övermaga
            inställning. Jag tror att det finns skäl att dels gå igenom de
            här siffrorna ordentligt internationellt, dels ha respekt för
            dem och kanske inse att den svenska politiken inte är så verkningsfull
            som vi tror.
          </note>
          <note>
            Det är alldeles riktigt som Rolf Olsson säger att man höjde priserna
            med ungefär 15 % i Kanada under den här tiden. Men Kanada består
            ju av flera stater, och där var effekten densamma. Man hade samma
            ekonomiska problem som i Québec. Trenden i hela
          </note>
          <note>
            Kanada har gått mot en minskning. Det som är intressant att visa
            är att den ökade tillgängligheten i sig inte föranledde att konsumtionen
            ökade. Den trend som fanns i hela Kanada med en sjunkande förbrukning
            var likadan i de områden där man ökade tillgängligheten och bemötte
            med information. Det berodde kanske lite grann på priserna, men
            det är inte säkert.
          </note>
          <note>
            Det är så mycket annat som spelar roll.
          </note>
          <note>
            Vi har samma förhållande i Nya Zeeland. Där sjönk förbrukningen
            med 18 % sedan man hade öppnat supermarkets för vin, fördubblat
            antalet licenser och kombinerat det med information.
          </note>
          <note>
            Det är ganska väl visat att möts tillgängligheten på rätt sätt
            har den ingen betydelse. Det är andra saker som påverkar trenderna.
          </note>
          <note type="speaker">
            Anf. 6 ROLF OLSSON (v) replik:
          </note>
          <note>
            Herr talman! I hela det moderata resonemanget finns det en frontalattack
            mot totalkonsumtionsmodellen. Jag kan konstatera att det finns
            en mycket betydande forskning på området som stöder totalkonsumtionsmodellen.
            Vi ska naturligtvis alltid vara öppna för att diskutera förändringar
            i samhället och kanske justera vår syn.
          </note>
          <note>
            Men jag vill erinra om att Världshälsoorganisationen, som väl
            ändå får anses vara en auktoritet på området, har satt upp målet
            att sänka totalkonsumtionen med 25 % med just totalkonsumtionsmodellen
            som teoretisk botten. Leif Carlson och jag har tillsammans med
            andra i utskottet lyssnat på forskare på
          </note>
          <note>
            SBU eller i samband med vår hearing som har sagt att det är totalkonsumtionsmodellen
            som gäller som främsta förklaringsmodell när det gäller fluktuationer
            i alkoholkonsumtionen. Jag måste för min och Vänsterpartiets del
            säga att det finns all anledning att hålla fast vid den modellen.
          </note>
          <note type="speaker">
            Anf. 7 LARS GUSTAFSSON (kd):
          </note>
          <note>
            Herr talman! Den här propositionen, Vissa alkoholfrågor, kan
            knappast betecknas som det mest genomarbetade aktstycke som presenterats
            för riksdagen. Propositionen i sig innehåller ett antal förslag
            på olika områden, t.ex. kriminalisering av förvärv av svartsprit,
            partihandel med alkoholvaror, ny myndighetsstruktur på alkohol-
            och narkotikaområdet, alkoholreklam och försök med lördagsöppna
            systembutiker för att nämna några.
          </note>
          <note>
            Om man betraktar propositionen i dess helhet framtonar dock en
            förberedelse till en EU-anpassning av den svenska alkoholpolitiken,
            vilket vi beklagar.
          </note>
          <note>
            Trots de senaste årens kraftiga konsumtionsökning av illegal
            sprit, som bl.a. bekräftas av stora beslag av tull och polis,
            påstås i propositionen att alkoholkonsumtionen minskat. På sin
            höjd kan detta betraktas som en spekulation. Verkligheten är troligen
            en annan.
          </note>
          <note>
            Jag vill nämna några uppgifter som kan vara nyttiga som bakgrundsbeskrivning
            till den här debatten.
          </note>
          <note>
            Alkoholen är ett av vårt samhälles största ekonomiska och sociala
            problem. Man beräknar att det finns ungefär 300 000 alkoholmissbrukare
            i vårt land. Detta innebär att ca 175 000 barn under 18 år lever
            i familjer med missbruk. Alkoholdebuten går allt längre ned i
            åldrarna. Alkoholdebut vid tio elva års ålder är inte ovanligt.
            Alkoholen är även en inkörsport till narkotika. Vi vet att blandmissbruket
            ökar.
          </note>
          <note>
            Våld och kriminalitet följer ofta i spåren av berusning med alkohol
            och droger. I Sverige avlider ca 6 000 personer årligen i alkoholrelaterade
            skador.
          </note>
          <note>
            Alkoholister är också ofta storrökare, vilket inte förbättrar
            bilden. De totala samhällskostnaderna, som vi här har haft en
            dialog om som jag är tveksam till, är i alla fall mycket höga.
          </note>
          <note>
            Många kvinnor och barn drabbas av det alkoholrelaterade våldet,
            ofta i samband med alkoholkonsumtion vid helgerna.
          </note>
          <note>
            I andra europeiska länder har noterats ökade problem med alkoholkonsumtion,
            särskilt bland ungdomar, och dessa länder funderar nu på att införa
            mer restriktiva bestämmelser.
          </note>
          <note>
            Jag tror detta är nyttigt att ha med sig i bagaget när man diskuterar
            svensk alkoholpolitik och antar nya förslag i denna församling.
            Det hade varit bättre om förslagen i denna proposition tagit sikte
            på att komma till rätta med de existerande problemen i stället
            för att man riskerar att nya tillskapas.
          </note>
          <note>
            Innan jag går in på några av förslagen i propositionen vill jag
            lyfta fram en del allmänna synpunkter som vi kristdemokrater anser
            bör utgöra och fortsätta att utgöra grunderna i det alkoholpolitiska
            arbetet.
          </note>
          <note>
            Alkoholpolitiken ska präglas av ett folkhälsoperspektiv där sociala
            hänsyn ska väga tungt. De instrument som använts har varit detaljhandelsmonopol,
            prispolitik, åldersgränser och information. Flera forskare stöder
            också uppfattningen att den svenska alkoholpolitiken har varit
            verkningsfull. Därför anser vi att man bör vara mycket försiktig
            vid förändringar och att nya försök bör vara väl underbyggda innan
            de prövas.
          </note>
          <note>
            Det förebyggande arbetet måste ges högre prioritet. Insatser
            på de s.k. vita zonerna måste utökas för att bättre komma till
            rätta med problemen. Till de vita zonerna hör graviditetsperioden,
            barnens uppväxttid, trafiken och arbetsplatsen. Det är otillfredsställande
            att 500 barn årligen föds med skador på grund av moderns alkoholbruk
            under graviditeten, att var femte person som avlider eller skadas
            svårt i trafiken är alkoholpåverkad och att alkoholbruket bland
            ungdomar är ett växande problem.
          </note>
          <note>
            Arbetet med attitydförändringar måste förbättras.
          </note>
          <note>
            Bäst effekt får detta arbete om det påbörjas i hemmen som i samverkan
            med skolan kan skapa ett sunt förhållningssätt till alkohol. Vuxna
            måste också ta ett större ansvar och föregå med gott exempel.
            Våra ungdomar berusas lika lätt av legal som av illegal alkohol.
          </note>
          <note>
            Kopplingar mellan tillgänglighet och konsumtion är belagda. Ökad
            tillgång medför större konsumtion.
          </note>
          <note>
            Därför bör varje beslut om ökat utbud vägas noga innan det genomförs.
          </note>
          <note>
            Herr talman! Vi har reserverat oss på ett antal punkter, men
            jag avgränsar mig till att kommentera en del av förslagen i propositionen.
          </note>
          <note>
            Vi kristdemokrater ser positivt på förslaget att kriminalisera
            handel och innehav av illegal sprit. Det är dock viktigt att beslutet
            efter en tid följs upp med en utvärdering om konsekvenser och
            efterlevnad av lagen. Vi tror dock inte att detta enkom löser
            problemet med ungdomsfylleriet, som antyds i propositionen. Därtill
            fordras många andra åtgärder. Ett glädjeämne, som vi alla gläds
            åt, är att utskottet återvisar regeringens förslag om samarbete
            med OAS i sin nuvarande föreslagna utformning. Det är, som det
            nu ser ut, oacceptabelt.
          </note>
          <note>
            I propositionen föreslås att en organisationskommitté tillsätts
            för att bereda ett förslag om en ny myndighetsstruktur på alkohol-
            och narkotikaområdet.
          </note>
          <note>
            Senare ska regeringen återkomma till riksdagen med förslag i
            frågan. I praktiken innebär detta att regeringen vill att riksdagen
            ska ställa sig bakom ett löst skisserat förslag som är svårt att
            överblicka. Detta har också påpekats av remissinstanserna.
          </note>
          <note>
            Vi avvisar förslaget och anser att regeringen bör återkomma när
            man har ett färdigt förslag att lägga fram för denna kammare.
          </note>
          <note>
            Detsamma gäller förslaget om överföring av uppgifter från Alkoholinspektionen
            till bl.a. skattemyndigheten. Överföring av uppgifter från en
            myndighet till en annan medför inte att behoven försvinner.
          </note>
          <note>
            Motsvarande kompetens och resurser behövs ju då vid den nya myndigheten.
            Något sådant har man inte beaktat i förslaget. Vi anser därför
            att regeringen bör återkomma när man har klart för sig vilka förändringar
            man önskar på hela området och vilka konsekvenser förslagen får.
            Dessa bör dessutom bisträckas med resursförstärkningar.
          </note>
          <note>
            Förslaget om försök med lördagsöppna butiker tycks vara det enda
            systemskifte som denna regering hittills mäktat med. Det är beklagligt
            att det sker på det minst önskade området. Det svenska samhället
            lider inte av brist på alkohol. Snarare är det så att det konsumeras
            för mycket och dessutom ofta koncentrerat till helger.
          </note>
          <note>
            Det underlag som propositionen lutar sig mot talar snarare för
            ett bibehållande av lördagsstängda systembutiker. 80-90 % av de
            tillfrågade anser inte att de haft några olägenheter av att inte
            kunna handla på lördagar. De som är mest positiva till förslaget
            är storkonsumenter. Det tycks snarare som om det bakomliggande
            motivet till förslaget är ett försök att infria socialministerns
            löfte om lördagsöppna butiker.
          </note>
          <note>
            Därför tar man i propositionen sikte på de siffror som talar
            för att svenska folket önskar lördagsöppna Systembutiker. De sociala
            skälen och solidariteten med dem som lever med alkoholens baksida
            borde leda till en helt annan slutsats.
          </note>
          <note>
            Häromdagen meddelades att Systembolagets försäljning ökat med
            drygt 10 % under årets första nio månader. Detta tyder inte på
            svårigheter med tillgängligheten. Om Systembutikerna öppnas på
            vardagskvällar och dessutom på lördagar pekar mycket på en konsumtionsökning,
            tvärtemot totalkonsumtionsprincipen som vi alla är överens om
            och som hittills utgjort en viktig del i svensk alkoholpolitik.
          </note>
          <note>
            Propositionen föreslår också att fler butiker med begränsat sortiment
            öppnas, vilket förstärker farhågorna om en volymökning. Om riksdagen
            godkänner förslaget riskerar redan utsatta grupper att drabbas
            ännu hårdare.
          </note>
          <note>
            Kristdemokraterna säger därför nej till regeringens båda förslag
            vad gäller fler och lördagsöppna
          </note>
          <note>
            Systembutiker och hoppas att riksdagsmajoriteten gör detsamma.
          </note>
          <note>
            Herr talman! Vi står givetvis bakom alla våra reservationer,
            men för tids vinnande yrkar jag bifall endast till reservationerna
            4 och 30.
          </note>
          <note type="speaker">
            Anf. 8 KENNETH JOHANSSON (c):
          </note>
          <note>
            Herr talman! Jag vill börja med att yrka bifall till reservationerna
            10 och 30, men står självfallet även bakom övriga reservationer
            som Centerpartiet, ensamt eller gemensamt med andra partier, anfört.
          </note>
          <note>
            Herr talman! Regeringens förslag om olika alkoholfrågor, som
            vi behandlar i dag, känns lite grann som ett hopplock. Det är
            mycket text, men få konkreta förslag. Samtidigt vill regeringen
            driva igenom beslut om t.ex. avskaffandet av partihandelstillstånden
            som, enligt Centerpartiets uppfattning, hör hemma i en total översyn
            av alkoholpolitiken. Mitt intryck är att ivern att få öppna Systemet
            på lördagarna, om än i begränsad omfattning, gör att propositionen
            ska fram och drivas igenom i riksdagen.
          </note>
          <note>
            Centerpartiet säger nej till lördagsöppna Systembutiker. Vi vill
            inte utsätta familjerna, barnen och kvinnorna för alkoholpolitiska
            experiment. Det är oansvarigt! Det förvånar mig inte ett dugg
            att moderaterna ställer sig på samma linje som socialdemokraterna
            beträffande lördagsöppet - man kommer ju en bit på väg. Däremot
            förbryllar det mig och säkert många andra att man i Folkpartiet
            av alla kan ha svängt så till den milda grad att man t.o.m. vill
            gå längre än regeringen i fråga om att öka tillgängligheten till
            alkohol under helgerna. Var finns vardagssolidariteten, socialdemokrater,
            moderater och folkpartister?
          </note>
          <note>
            Efter många diskussioner med bl.a. socialarbetare och poliser
            och efter samtal med kvinnor vars män är missbrukare är jag övertygad
            om att Centerpartiets linje är den mest humana. Den olägenhet
            som det innebär för vanliga alkoholkonsumenter bör vägas mot den
            frid som kan uppstå i ett hem som är plågat av missbruk. Vardagssolidaritet
            är vad det handlar om!
          </note>
          <note>
            Syftet med den svenska alkoholpolitiken är att minska alkoholens
            medicinska och sociala skadeverkningar genom att minska totalkonsumtionen.
          </note>
          <note>
            Centerpartiet anser att det är mycket angeläget att vidmakthålla
            syftet med den svenska alkoholpolitiken, och vi anser också att
            Sverige ska ha en hög ambitionsnivå inom det alkoholförebyggande
            arbetet.
          </note>
          <note>
            Centerpartiet anser att vi fortsatt ska ha en restriktiv alkoholpolitik,
            med insikt om sambandet mellan den totala alkoholkonsumtionen
            och alkoholskador och att ökad tillgänglighet ökar konsumtionen.
          </note>
          <note>
            Den svenska alkoholpolitikens förutsättningar har förändrats
            under senare år, främst genom EU-
          </note>
          <note>
            medlemskapet. Distributionsmonopolet har upphävts, men försäljningsmonopolet
            är bibehållet. Instrumenten för att minska konsumtionen behöver
            både förfinas och förändras i takt med att omvärlden förändras.
          </note>
          <note>
            Våra vanor börjar likna övriga Europas. Svenskarna konsumerar
            alkoholsvagare drycker, vilket i och för sig är bra. Samtidigt
            visar undersökningar i bl.a. Stockholm att konsumtionen bland
            ungdomar under vardagar blir allt vanligare, vilket på sikt ökar
            riskerna för alkoholskador. Minskningen av Systembolagets starkspritsförsäljning
            ska självfallet vägas mot en kraftig ökning av svartspriten, hembränt
            och smuggel. Polisens och tullens insatser för att hindra framställning
            och smuggel måste självfallet intensifieras.
          </note>
          <note>
            Herr talman! Sverige förhandlade sig till ett undantag från EU:s
            gemensamma införselregler. Enligt direktivet ska undantaget gälla
            till den 30 juni 2000, då en översyn av undantaget ska göras.
            Centerpartiet har samma uppfattning som regeringen, nämligen att
          </note>
          <note>
            Sverige måste få behålla undantaget. I annat fall ökar sannolikt
            konsumtionen av alkohol. Det skulle även bli svårare att upprätthålla
            en hög prisnivå utan det svenska undantaget.
          </note>
          <note>
            Centerpartiet kan inte ställa sig bakom att partihandelstillstånden
            tas bort. Frågan är inte tillräckligt genomtänkt, vilket styrks
            såväl av information från företrädare från Alkoholinspektionen
            som av att kompletterande material och förslag från departementet
            kommit till utskottet i sista stund. Centerpartiet anser att tillsynsfunktioner
            m.m. och förändringar av Alkoholinspektionens funktion och uppgifter
            bör behandlas i ett beslut om den samlade alkoholpolitiken.
          </note>
          <note>
            Det är anmärkningsvärt att regeringen nu helt plötsligt anser
            att den kommersiella handeln utanför detalj- och serveringsledet
            inte har någon betydelse från alkoholpolitisk synpunkt. Behovet
            av övergripande kontroll av alkoholhanteringen inom partihandelsledet
            har väl snarare ökat än minskat genom EU-
          </note>
          <note>
            inträdet, de öppna gränserna och den kriminalitet som onekligen
            finns.
          </note>
          <note>
            Alkholinspektionen fyller en viktig roll. Den bör vara kvar åtminstone
            tills vi vet att vi har något bättre. Ett argument som förs fram
            för att försämra alkoholkontrollen är EG-domstolens dom i det
            s.k. Franzénmålet. Helt klart går dock regeringen betydligt längre
            än vad EG-domstolen krävt. I enlighet med vad företrädare för
            Alkoholinspektionen har anfört anser Centerpartiet att partihandelstillståndens
            vara eller icke vara bör behandlas i ett beslut om den samlade
            alkoholpolitiken.
          </note>
          <note>
            Herr talman! Centerpartiet anser att Sverige bör följa de etiska
            principer och den handlingsplan som under 1995 har antagits av
            de europeiska länderna inom WHO. Jag ska inte redovisa vad WHO-
          </note>
          <note>
            dokumentet omfattar utan vill bara betona betydelsen av att överenskommelsen
            följs även i Sverige.
          </note>
          <note>
            Sverige bör intensifiera arbetet för att minska alkoholkonsumtionen
            inom hela EU-området. En nödvändig och grundläggande åtgärd är
            att ställa krav på statistik som är jämförbar mellan EU-länderna.
            Statistikuppgifter för t.ex. alkoholrelaterade dödsolyckor i trafik
            är nu totalt missvisande vid länderjämförelser.
          </note>
          <note>
            För trovärdigt beslutsunderlag och för erfarenhetsoch kunskapsutbyte
            är det viktigt att regeringen inom
          </note>
          <note>
            EU arbetar för att få fram tillförlitligt statistikmaterial,
            i första hand om alkohol och trafik.
          </note>
          <note>
            Vi vet vilka fruktansvärda konsekvenser alkohol i trafiken kan
            få. Oskyldiga människor dödas eller lemlästas. Enligt beräkningar
            vid Vägverket görs det varje dag i vårt land 10 000-15 000 bilresor
            med alkoholpåverkade förare. Det är ungefär det antal fall som
            polisen påträffade under hela 1998. Ska vi i någon mån leva upp
            till det trafiksäkerhetsmål som riksdagen antagit, den s.k. nollvisionen,
            är det nödvändigt att polisen i större utsträckning prioriterar
            trafiknykterheten.
          </note>
          <note>
            Herr talman! Utöver trafiken finns det fler områden som helt
            riktigt prioriteras: alkoholfria arbetsplatser, ungdomsmiljöer,
            graviditetsperioden etc. Det är mycket viktigt med förebyggande
            insatser. Den tid med vilken vi kan skjuta upp alkoholdebuten
            bland våra ungdomar är guld värd. Många ungdomar debuterar med
            folköl. Folkölet är lättillgängligt, och ålderskontrollen varierar.
            Centerpartiet anser att handlare som avser att sälja folköl bör
            få skyldighet att anmäla detta till kommunen, som i sin tur bör
            ha möjlighet att ta ut en mindre avgift för att täcka kostnaden
            för tillsynen.
          </note>
          <note>
            Av Centerpartiets motion framgår att vi inte kan ställa oss bakom
            förslaget om att OAS ombildas till en allmännyttig ideell förening.
            Som tidigare talare har sagt tycker även vi att samarbetet är
            bra, dock inte formen för samarbetet. Det blev även ett enigt
            utskotts uppfattning, vilket jag tycker är bra.
          </note>
          <note>
            Man kan inte nog betona betydelsen av det förebyggande arbete
            som bedrivs på det lokala planet, inom primärvården, socialtjänsten,
            polis, skola, fritis osv., nykterhetsorganisationer och andra
            ideella organisationer ej att förglömma. Föräldraansvaret är grundläggande
            och måste stödjas. Det är nödvändigt att prata ihop sig om ett
            gemensamt förhållningssätt och att erbjuda bra uppväxtmiljöer.
            Ju fler alkoholfria ungdomsmiljöer, desto bättre.
          </note>
          <note>
            Herr talman! Bästa sättet att långsiktigt minska alkoholens skadeverkningar
            är nog att vi får en attitydförändring bland våra ungdomar. För
            detta har vi ett gemensamt ansvar. Låt oss ta det ansvaret.
          </note>
          <note type="speaker">
            Anf. 9 KERSTIN HEINEMANN (fp):
          </note>
          <note>
            Herr talman! I Sverige accepterar vi två droger, alkohol och
            nikotin. De får säljas legalt, medan i princip alla andra droger
            är förbjudna annat än för medicinskt bruk. Detta är fallet trots
            att vi vet att både alkohol och nikotin kan vara starkt vanebildande
            och skadliga både för den som brukar och för den som missbrukar
            dessa droger. Konsekvenserna är väl kända: stora kostnader för
            sjukvården, stora kostnader för övriga samhället och inte minst
            när det gäller alkohol mycket stora följdverkningar även för andra
            människor, exempelvis i form av våld av olika slag.
          </note>
          <note>
            Mot denna bakgrund anser Folkpartiet liberalerna att det är självklart
            att det ska finnas begränsningar i den enskildes frihet när det
            gäller dessa droger.
          </note>
          <note>
            I dag behandlar vi alkoholpolitiken, och jag ska därför hålla
            mig till den, även om det finns ett mycket klart samband mellan
            olika typer av droger.
          </note>
          <note>
            Herr talman! Den svenska alkoholpolitiken har en lång tradition.
            Den går tillbaka ända till 1494, då Sten
          </note>
          <note>
            Sture utfärdade förbud mot att bränna och försälja brännvin för
            något annat ändamål än kruttillverkning!
          </note>
          <note>
            Den svenska alkoholpolitiken har syftat till att minska alkoholmissbruket
            och präglats dels av beskattning samt reglering av partihandel,
            detaljhandel, utskänkning och prissättning, dels av insatser inom
            hälsooch sjukvård samt socialtjänst av såväl förebyggande som
            rehabiliterande karaktär.
          </note>
          <note>
            Den svenska alkoholpolitiken har vunnit gehör utomlands. I många
            länder börjar man ta alkoholproblemet på större allvar. Världshälsoorganisationen,
            WHO, har antagit en alkoholpolitisk aktionsplan som ger ett mycket
            starkt stöd för de principer som den svenska alkoholpolitiken
            vilar på.
          </note>
          <note>
            Folkpartiets grundläggande inställning är att marknadsekonomi
            och näringsfrihet inte är ett självändamål, utan till för konsumenternas
            skull. Men från grundläggande principer kan det ibland behöva
            göras avsteg. Det gäller bl.a. beroendeskapande produkter, vars
            konsumtion kan leda till ett sådant beroende att medlet ifråga
            tar makten över den enskildes fria vilja.
          </note>
          <note>
            Konsumtionen leder med andra ord till ofrihet.
          </note>
          <note>
            Liberaler har alltid ansett att friheten är begränsad och att
            det sociala ansvaret för sig själv och sina medmänniskor är ett
            förhållande som inskränker en annars ohämmad personlig frihet.
            Det är den ideologiska grunden för Folkpartiets restriktiva politik
            mot droger. Men det är också naturligt för ett liberalt parti
            att vara berett att ompröva inslag i den restriktiva alkoholpolitiken,
            om det kan göras gällande att samma mål kan uppnås på annat sätt,
            med mindre ingrepp i konsumenternas frihet.
          </note>
          <note>
            Det är viktigt att den restriktiva politiken utövas med vederbörlig
            hänsyn till konsumenternas legitima krav på service. Ett exempel
            på detta är Systembolagets sortimentspolitik och varuinformation.
            Vi slår därför vakt om Systembolagets monopol på alkoholförsäljningen.
          </note>
          <note>
            Herr talman! Regeringens förslag med ökat öppethållande i Systembolagets
            butiker är ett förslag som vi stöder vad gäller ökat öppethållande
            måndag till fredag. Den försöksverksamhet som regeringen föreslår
            med lördagsöppet i systembolagsbutiker i vissa regioner stöder
            vi däremot inte. Vi ser problem med den försöksverksamheten. Den
            kan leda till att vi får en "intern gränshandel" i Sverige. Vi
            anser att det vore bättre att butikerna öppnas i hela landet under
            en prövotid. Det ska kompletteras med en kontinuerlig uppföljning
            av vad som händer när det gäller förekomsten av misshandel och
            skadegörelse, men också andra alkoholrelaterade skador. Den här
            uppföljningen bör planeras innan lördagsöppet införs och starta
            omedelbart när prövotiden inleds. Visar utvärderingen att de sociala
            effekterna blir oacceptabla, ska en omprövning av öppethållandet
            ske.
          </note>
          <note>
            Det är svårt att göra jämförelser med de utvärderingar som gjordes
            när lördagsstängningen genomfördes. Det har hänt väldigt mycket
            under dessa år.
          </note>
          <note>
            Hembränning och inte minst försäljningen av svartsprit har ökat.
            Alkoholkonsumtionsmönstret har förändrats, dels dricks i dag mindre
            starksprit, dels har alkoholkonsumtionen på restauranger och pubar
            ökat väsentligt under dessa år. Det finns därför anledning att
            genomföra en försöksverksamhet med lördagsöppet och, som jag tidigare
            sade, se till att denna verksamhet verkligen prövas och utvärderas
            och att en omprövning av beslutet ska kunna ske.
          </note>
          <note>
            Det jag nu har sagt får också vara ett svar på Kenneth Johanssons
            funderingar kring Folkpartiets alkoholpolitik.
          </note>
          <note>
            Herr talman! Mot propositionen, som vi tyvärr tycker är halvfärdig
            på de flesta andra områden än just förslaget om lördagsöppet,
            har vi från Folkpartiet en hel del invändningar. Det hade varit
            bra om regeringen väntat in de pågående utredningarna på området
            och i stället lagt fram en fullständig proposition om Sveriges
            alkoholpolitik. Jag vill nu ta upp de invändningar som Folkpartiet
            har mot propositionen.
          </note>
          <note>
            En av huvudprinciperna inom den svenska alkoholpolitiken har
            sedan länge varit att begränsa och kontrollera privata kommersiella
            intressen. Det var därför det fram till Sveriges inträde i EU
            år 1995
          </note>
          <note>
            fanns statliga monopol för en mycket stor del av alkoholbranschen.
            Det enda monopol som blev kvar, med EU:s accepterande, var Systembolaget.
            I samband med detta inrättades Alkoholinspektionen, och systemet
            med partihandelstillstånd infördes. Regering och riksdag underströk
            vikten av detta alkoholpolitiska system, liksom behovet av en
            kraftfull tillsyn. Nu frångår regeringen detta och föreslår att
            denna alkoholpolitiska kontroll avskaffas.
          </note>
          <note>
            Det är uppseendeväckande att regeringen anser att den kommersiella
            handeln utanför detalj- och serveringsleden inte har några alkoholpolitiska
            förtecken.
          </note>
          <note>
            Nu vill regeringen ersätta systemet med partihandelstillstånd
            med att alla företag som så önskar ges rätt att bedriva partihandel
            med alkoholdrycker om de uppfyller vissa förutsättningar i alkoholskattelagen.
            Alkoholinspektionen föreslås avskaffad som självständig myndighet,
            kvar blir endast skattekontrollen.
          </note>
          <note>
            Folkpartiet anser att denna förändring inte ska genomföras. Det
            finns för närvarande ca 350 företag på marknaden, och marknaden
            är fortfarande instabil.
          </note>
          <note>
            Att ta bort den alkoholpolitiska kontrollen och uppföljningen
            av denna verksamhet kommer att få negativa konsekvenser. Det blir
            lättare för oseriösa företag att agera på ett sätt som motverkar
            det sociala ansvarstagande som bör vara centralt för vår alkoholpolitik.
            Det kan t.ex. gälla risker för otillbörlig marknadsföring eller
            läckage i form av otillbörlig detaljhandel.
          </note>
          <note>
            Alkoholinspektionen med dess kontroll- och tillsynsverksamhet
            fyller en viktig funktion. Med tillståndsprövning, inspektionsbesök,
            rapporter och kontakter med branschsammanslutningar och myndigheter
            kan Alkoholinspektionen få insyn i verksamheten, samla in statistik,
            påverka utvecklingen och hävda det sociala ansvar som är grunden
            för alkoholpolitiken. Att ersätta Alkoholinspektionens verksamhet
            med den prövning som särskilda skattekontoret gör är inte tillräckligt.
            Denna prövning syftar enbart till att försäkra att staten får
            in skatt, vilket i och för sig är viktigt, men den alkoholpolitiska
            prövningen och tillsynen försvinner.
          </note>
          <note>
            På den här punkten har regeringen gått betydligt längre än EG-domstolen
            krävt. EU har inte krävt att den totala centrala svenska alkoholkontrollen
            ska avskaffas.
          </note>
          <note>
            Hela det här förslaget är ett exempel på att propositionen är
            ett hastverk, och frågan borde ha lämnats tillbaka till utredningen
            så att ett mer genomarbetat förslag hade kunnat tas fram. Vi motsätter
            oss alltså förslaget vad beträffar Alkoholinspektionen.
          </note>
          <note>
            Herr talman! Folkpartiet har tidigare framfört och framför återigen
            i vår motion att vi anser att den statliga alkoholsortimentsnämnden
            har tolkat sitt uppdrag så att produkter som får säljas i ett
            annat EU-land också måste få säljas i Sverige. Det är långt ifrån
            säkert att denna tolkning är riktig. Som det nu är framstår andra
            EU-länder som mer aktiva när det gäller att ifrågasätta produkter
            som alkoläsk än Sverige. Därför behövs en tydligare instruktion
            till alkoholsortimentsnämnden, alternativt att den ersätts av
            prövning i allmän domstol, som gör det möjligt för
          </note>
          <note>
            Systembolaget att säga nej till produkter som bedöms innebära
            särskilda risker.
          </note>
          <note>
            Beträffande gåvoförsändelser av spritdrycker, vin och starköl
            föreslås det i propositionen att de ska tillåtas. Bedömningen
            av försändelsens status, om det är en gåvoförsändelse eller en
            postorderförsändelse, ska tillsammans med ålderskontroll göras
            av Tullverket. Rätten till införsel av gåvoförsändelser ska endast
            gälla enstaka försändelser och enstaka flaskor från en enskild
            person till en person som har fyllt 20 år. Vilka regler som ska
            gälla vad beträffar intervaller mellan försändelserna anges inte
            och inte heller hur kontrollen av verksamheten ska gå till.
          </note>
          <note>
            Enligt vår mening innebär regeringens förslag uppenbara risker
            för missbruk. Tullen saknar resurser att klara en rimlig kontroll
            av verksamheten. Risken är stor för en förtäckt postorderverksamhet
            med alkoholdrycker. Om gåvoförsändelser ska kunna tillåtas anser
            vi att det är Systembolaget som ska svara för utlämnandet av dessa.
            Så sker i dag. Butikerna kan då svara för en effektiv ålderskontroll,
            som Systembolaget redan i dag är bra på. Systembolaget har också
            möjlighet att informera Tullen om man misstänker att reglerna
            för gåvoförsändelser missbrukas. Att EU-
          </note>
          <note>
            kommissionen i den formella underrättelsen motsätter sig en sådan
            här lösning innebär inte att Sverige utan vidare måste acceptera
            detta.
          </note>
          <note>
            Herr talman! Det finns många vägar att gå runt ett reklamförbud.
            Reklamen lämnas åt bryggeriernas självsanering. Här borde det
            ske en uppstramning.
          </note>
          <note>
            Både den alkoholpolitiska kommissionen och Alkoholreklamutredningen
            har lämnat förslag på hur det här ska kunna gå till. Konsumentverket
            har för närvarande ansvaret för övervakningen av alkoholreklamen.
            Folkpartiet anser att den övervakningen måste effektiviseras och
            att ansvaret för övervakningen av reklamen flyttas från Konsumentverket
            till den myndighet som får tillsynsansvaret över alkoholen och
            dess hantering.
          </note>
          <note>
            Herr talman! Den inriktning av Folkhälsoinstitutets verksamhet
            som regeringen föreslår går i rakt motsatt riktning mot den som
            Folkpartiet förespråkat och fortfarande förespråkar genom att
            institutet ska ombildas till en myndighet med tydligare uppgifter
            av stabsmyndighet på folkhälsoområdet. Vidare ska
          </note>
          <note>
            Alkoholinspektionens och Läkemedelsverkets tillsynsuppgifter
            föras dit. Vi anser att dessa tillsynsuppgifter bättre hör hemma
            hos Socialstyrelsen än i ett folkhälsoinstitut, och vi yrkar avslag
            på regeringens förslag om Folkhälsoinstitutets framtida roll och
            ansvar.
          </note>
          <note>
            Herr talman! Enligt propositionen ska Folkhälsoinstitutets roll
            när det gäller den externa alkoholinformationen begränsas kraftigt.
            Informationen ska i stället i större utsträckning överlåtas på
            organisationer och andra organ. Staten ska i fortsättningen fungera
            som en kompetent beställare och tillhandahålla medel för informationsinsatser
            som andra utför. Ett led i detta är en permanentning av Oberoende
            alkoholsamarbete, OAS, som en allmännyttig ideell organisation.
            Det är bra att ett enigt socialutskott avvisar förslaget, markerar
            att det inte är en lämplig form för samarbete och ger regeringen
            i uppdrag att återkomma med ett nytt förslag till riksdagen.
          </note>
          <note>
            Herr talman! Jag vill samtidigt framhålla att socialutskottet
            har skärpt skrivningen vad gäller de förestående översynsförhandlingarna
            med EU i enlighet med bl.a. Folkpartiets förslag. I betänkandet
            framgår att målsättningen med nu förestående översynsförhandlingar
            är att Sverige ska behålla nuvarande införselregler. Det är bra!
          </note>
          <note>
            Herr talman! Det finns ytterligare några angelägna frågor som
            jag vill ta upp.
          </note>
          <note>
            De kvinnliga alkoholisterna är en heterogen grupp. Det finns
            könsspecifika skillnader mellan manliga och kvinnliga alkoholister
            - psykologiskt, psykiatriskt, medicinskt och socialt sett. Det
            är därför viktigt att dessa kunskaper tas till vara i vård och
            rehabilitering så att vård och behandling kan anpassas till kvinnors
            specifika behov. Forskningen börjar nu också kunna ge svar på
            varför en del människor utvecklar beroende till och missbruk av
            ämnen som tobak, alkohol, narkotika och vissa läkemedel. Det finns
            gemensamma mekanismer som leder till drogmissbruk och även andra
            tvångstillstånd, t.ex. spelberoende.
          </note>
          <note>
            Folkpartiet tycker att det är bra att alkohol- och drogforskningen
            nu stärks genom inrättandet av ett centrum för alkohol- och drogforskning
            vid samhällsvetenskapliga fakulteten vid Stockholms universitet.
          </note>
          <note>
            Eftersom mekanismerna bakom beroende av olika ämnen och bakom
            vissa tvångsbeteenden har ett samband - som jag tidigare nämnt
            - anser vi att detta centrums forskningsansvar bör vidgas till
            att omfatta hela fältet.
          </note>
          <note>
            Herr talman! Rolf Olsson ställde en fråga till socialministern
            om boken om alkoholkultur. Jag har sett en skriftlig fråga till
            socialministern. Jag har ingenting emot att få ett svar på denna
            fråga i kammaren i dag.
          </note>
          <note>
            Herr talman! Avslutningsvis vill jag betona - trots att jag har
            framfört kritik och fogat reservationer till betänkandet - att
            det i Sveriges riksdag finns en stor majoritet för en fortsatt
            restriktiv alkoholpolitik. Det är egentligen endast Moderata samlingspartiet
            som har gjort stora avsteg från denna politik genom att bl.a.
            föreslå sänkt åldersgräns för inköp till 18 år, ett avskaffande
            av Systembolagsmonopolet och fritt distansköp från annat EU-land
            för privat bruk och att förslaget om kriminalisering av innehav
            och köp av illegal sprit avslås.
          </note>
          <note>
            Herr talman! Jag står givetvis bakom samtliga mina reservationer
            till betänkandet, men för tids vinnande yrkar jag bifall endast
            till reservation nr 11.
          </note>
          <note type="speaker">
            Anf. 10 LARS GUSTAFSSON (kd) replik:
          </note>
          <note>
            Herr talman! Jag har en fråga till Kerstin Heinemann. Jag tror
            inte att jag är ensam om att förvånas över Folkpartiets omsvängning
            i fråga om lördagsöppet. Jag vill gärna höra Kerstin Heinemanns
            förklaring om hon tror att konsumtionen av illegal sprit kommer
            att minska när man vill öppna systembutikerna i hela landet. Tror
            verkligen Kerstin Heinemann att konsumtionen av både den legala
            och den illegala spriten kommer att minska med hjälp av ert förslag?
          </note>
          <note type="speaker">
            Anf. 11 KERSTIN HEINEMANN (fp) replik:
          </note>
          <note>
            Herr talman! Folkpartiet tror inte att detta är lösningen på
            problemet med svartspriten och den illegala införseln. Men vi
            anser ändå att vi i det här läget bör införa en försöksverksamhet
            som ska utvärderas ordentligt. Den ska stoppas omedelbart om den
            får oacceptabla konsekvenser.
          </note>
          <note type="speaker">
            Anf. 12 LARS GUSTAFSSON (kd) replik:
          </note>
          <note>
            Herr talman! När jag hör Kerstin Heinemann prata mot moderaterna
            får jag en känsla av ambivalens.
          </note>
          <note>
            Den ena minuten är hon restriktiv, och i nästa minut ska ett
            försök göras som går längre än regeringens förslag. Folkpartiet
            har länge omfattat sig av en kultur med ett folkhälsoperspektiv
            vad gäller nykterheten.
          </note>
          <note>
            Jag hade hoppats att Folkpartiet skulle stå kvar vid detta. Jag
            hoppas att det ännu finns möjlighet för
          </note>
          <note>
            Folkpartiet att ändra sig i frågan.
          </note>
          <note type="speaker">
            Anf. 13 KERSTIN HEINEMANN (fp) replik:
          </note>
          <note>
            Herr talman! Om Lars Gustafsson hade lyssnat lite grann på mitt
            anförande, hade det varit klart att
          </note>
          <note>
            Folkpartiet fortfarande står för en mycket restriktiv alkoholpolitik.
            Vi har ett undantag, nämligen att vi har sagt att det ska vara
            en försöksverksamhet med öppethållande i hela landet. Vi befarar
            att det föreslagna försöket i vissa områden kommer att få sådana
            effekter på grund av intern gränshandel att det inte går att utvärdera
            försöket på ett vettigt sätt. Därför anser jag att det är bättre
            att ha försöksverksamheten i hela landet än i begränsade områden.
          </note>
          <note type="speaker">
            Anf. 14 KENNETH JOHANSSON (c) replik:
          </note>
          <note>
            Herr talman! Jag har lyssnat på anförandet, och jag har läst
            reservationen. Jag respekterar Folkpartiets ställningstagande
            att man vill gå längre än regeringen när det gäller systembolagens
            öppethållande under helgerna.
          </note>
          <note>
            Men jag vill ställa någon fråga på det området.
          </note>
          <note>
            Ser inte Folkpartiet riskerna med att ökat öppethållande ökar
            tillgängligheten och ytterst ökar skadorna i redan svaga grupper?
            Jag tror att Folkpartiet ser riskerna, annars skulle man inte
            vara mån om en utvärdering.
          </note>
          <note>
            Vad förväntar sig Folkpartiet av den utvärdering som ska göras
            om detta förslag går igenom? Var går gränserna för vad som kan
            vara acceptabelt? Hur många familjer, hur många fler missbrukare
            ska vi acceptera innan vi kan säga att försöket är lyckat eller
            misslyckat?
          </note>
          <note type="speaker">
            Anf. 15 KERSTIN HEINEMANN (fp) replik:
          </note>
          <note>
            Herr talman! Kenneth Johansson väljer att se vårt förslag om
            lördagsöppet som ett steg längre än vad regeringen har föreslagit.
            Vi ser det inte så. Vi ser det som att vi vill genomföra en försöksverksamhet
            med lördagsöppet som är bättre att utvärdera och kontrollera än
            regeringens förslag. Det är därför som vi har lagt fram det här
            förslaget.
          </note>
          <note>
            Kenneth Johansson frågar om hur många misshandelsfall osv. som
            vi vill tillåta. Vi har inte suttit och kalkylerat antalet och
            begränsningen. Det är helt självklart att om vi ser en ökning
            måste åtgärder vidtas för att stoppa ökningen. Kenneth Johansson
            går i sin argumentation tillbaks till det som hände vid utvärderingen
            av lördagsstängningen. Vi som deltog vid det seminarium som Socialdepartementet
            arrangerade för en tid sedan fick inga klara belägg för de siffror
            som har figurerat. Det har varit svårt att utvärdera dem. Forskarna
            har inte kunnat visa på någonting.
          </note>
          <note>
            Jag har i mitt anförande gjort klart att vi vill ha försöksverksamheten,
            men vi vill att den nogsamt följs upp. Verksamheten ska starta
            från den dag lördagsöppet startas, och den ska följas upp hela
            tiden.
          </note>
          <note type="speaker">
            Anf. 16 KENNETH JOHANSSON (c) replik:
          </note>
          <note>
            Herr talman! För mig är det klart att om man vill bedriva försök
            i hela landet må det vara mer utsträckt än om försöken genomförs
            i delar av landet. Därför konstaterar jag att Folkpartiet vill
            gå längre i den delen.
          </note>
          <note>
            Sedan var det frågan om försöket leder till en ökning av konsumtionen.
            Efter alla de samtal och kontakter jag har haft är det klart att
            om tillgängligheten ökar leder den till en ökning av konsumtionen.
            Sedan kan det vara en diskussion om hur stor ökningen kommer att
            bli. Det räcker med att konstatera att en ökning är ett tragiskt
            utfall av en alkoholpolitisk försöksverksamhet.
          </note>
          <note type="speaker">
            Anf. 17 KERSTIN HEINEMANN (fp) replik:
          </note>
          <note>
            Herr talman! Hur ska man kunna utvärdera en försöksverksamhet
            i ett begränsat område? Ska man registrera inresande, och ska
            man titta på om konsumtionen ökar i deras hemkommuner? Det är
            en fullkomlig omöjlighet att göra en ordentlig utvärdering av
            en sådan begränsad försöksverksamhet. Det är därför vi har lagt
            fram vårt förslag. Det handlar inte om att gå längre, utan det
            handlar om att få ett bättre underlag för att genomföra en försöksverksamhet.
          </note>
          <note type="speaker">
            Anf. 18 THOMAS JULIN (mp):
          </note>
          <note>
            Herr talman! De flesta av oss har fått en mängd brev och telefonsamtal
            med anledning av proposition
          </note>
          <note>
            134, den proposition som ligger till grund för det här betänkandet.
            Många har föreslagit att vi borde kasta propositionen i papperskorgen.
            De allra flesta brev och telefonsamtal har enbart handlat om lördagsöppet
            och om OAS, Oberoende alkoholsamarbetet. Alla utom en som har
            varit i kontakt med mig har varit kritiska mot regeringens förslag.
            Det var en man som ville att Systembolaget skulle vara öppet sju
            dagar i veckan, för han klarade inte av att handla på fredagarna
            så att det räckte hela helgen. Det är den ende som har hört av
            sig som haft den åsikten.
          </note>
          <note>
            Till dem som jag har varit i kontakt med har jag sagt att jag
            inte tycker att propositionen hör hemma i papperskorgen. Det finns
            speciellt ett förslag som jag tycker är mycket bra, och det är
            förslaget som borde ha kommit redan på den tiden när det blev
            förbjudet att tillverka egen sprit. Det är lagstiftningen som
            gör det olagligt att förvärva och inneha tillverkad mäsk och svartsprit.
            De som bryter mot lagen döms till böter eller fängelse i högst
            två år. Jag tycker att det är bra.
          </note>
          <note>
            Jag tycker att det här är en viktig och bra förändring, som borde
            välkomnas av alla som själva inte befattar sig med den här sortens
            produkter. Vi vet ju att den hembrända spriten är ett stort problem
            och att det är missbrukare och ungdomar som i första hand är kunderna.
          </note>
          <note>
            När vi nu får den här lagen är det också viktigt att böterna
            blir så väl tilltagna att alla uppfattar att samhället ser det
            här som ett allvarligt problem. Det får inte bli som när det gäller
            smugglingen, att ringa varusmuggling är billigare än att missa
            att betala parkeringsavgiften. Då sänder man fel signaler. Signalerna
            måste vara tydliga: Vi ser allvarligt på köp och innehav av illegal
            sprit. Det är viktigt att de lägsta böterna har en sådan nivå
            att de som vill köpa svartsprit verkligen tänker sig för både
            en och två gånger. Det är också viktigt att se till att polisen
            och tullen får möjligheter att förbättra sina insatser för att
            komma åt den illegala alkoholen.
          </note>
          <note>
            Vad som förvånar mig är att Moderaterna motsätter sig förslaget
            att kriminalisera köp och innehav av hembränt. Ni moderater har
            t.o.m. reserverat er mot lagändringen. Ni är ju ett parti som
            värnar om lag och ordning och trygghet på gator och torg. Det
            är ju ett känt faktum att våld och andra brott till största delen
            hänger ihop med alkoholförtäring. Tror ni inte att det är så?
            Eller tycker ni att det är viktigare att vara alkoholliberal än
            att minska våldet? Är det här en prioriteringsfråga för er?
          </note>
          <note>
            Herr talman! Den största frågan i det här betänkandet är försöket
            med lördagsöppet på Systembolaget. Det är den fråga som med all
            rätt engagerat folk och som mött de flesta protesterna. Jag har
            svårt att förstå varför Socialdemokraterna, Moderaterna och
          </note>
          <note>
            Folkpartiet är så angelägna om att genomföra prov med lördagsöppet.
            Jag har inte hört något krav från folket om lördagsöppet. Mig
            veterligen är det ingen grupp som har uppvaktat oss och krävt
            lördagsöppet.
          </note>
          <note>
            Min fråga till Socialdemokraterna, Moderaterna och Folkpartiet
            måste bli: Vem har kommit med kravet på lördagsöppet till er?
            Vem ställer ni upp för när det gäller lördagsöppet?
          </note>
          <note>
            Lördagsöppet är heller inte gratis. Systembolaget ska ha folk
            ute en extra dag, och det kostar pengar.
          </note>
          <note>
            Det ska finansieras, och tanken måste då vara att det här ska
            vara en lönsam affär. Man räknar förmodligen med att sälja mer,
            och det är säkerligen inte bara en kompensation för minskade köp
            av svartsprit.
          </note>
          <note>
            Det talas också om att man ska ha många fler systembutiker, och
            det innebär att tanken måste vara att man förväntar sig att sälja
            mer. Man har ju inte varit öppen för service och räknar med att
            folk som handlar på vardagarna ska flytta sina inköp.
          </note>
          <note>
            När det gäller att ha öppet vardagskvällar anser vi att när man
            nu får möjlighet att ha öppet på kvällstid på fredagar borde man
            också kunna avstå från att ha lördagsöppet inför storhelger.
          </note>
          <note>
            Jag tycker att man kan jämföra det här försöket med det förslag
            som dyker upp då och då som handlar om fartgränsen på vägarna.
            När olyckstalen minskar på vägarna kommer alltid någon och föreslår
            att vi kanske skulle tillåta högre fart igen och prova. Jag känner
            att det här provet också är så; man ska prova.
          </note>
          <note>
            Men när man gör de här proven händer det också någonting. Hur
            många fler döda är man beredd att acceptera? Hur många fler brott
            och hur mycket mer misshandel kan man acceptera innan man avbryter
            experimentet? Och hur kan man mäta en ökning? Jag har svårt att
            förstå det. Är det okej om ökningen är marginell? Kan vi acceptera
            att några fler blir misshandlade och dödade eller att det blir
            några fler brott?
          </note>
          <note>
            I så fall måste vi också kunna acceptera att det är nära anhöriga
            till oss som blir drabbade. Men oftast tänker vi inte så, utan
            vi ser det så att det händer i periferin.
          </note>
          <note>
            Låt oss avstå från förslaget om lördagsöppet! Med tanke på de
            signaler som socialministern har skickat ut förstår alla att det
            här bara är ett första steg på en alkoholliberalare väg, som många
            av oss inte vill ha.
          </note>
          <note>
            Herr talman! Ett annat förslag som vi i Miljöpartiet tycker är
            dåligt är att öppna möjligheten att skicka gåvoförsändelser med
            sprit, vin och starköl. Det ska vara möjligt både från EU-land
            och från tredje land.
          </note>
          <note>
            Här öppnar Socialdemokraterna och Moderaterna en ny möjlighet,
            där alkohol på ett okontrollerbart sätt kan föras in i landet.
            Precis som om vi inte har nog med problem med det fiffel som förekommer
            med alkohol, som redan i dag flyter in över gränserna!
          </note>
          <note>
            Av folkhälsoskäl borde vi tillsammans ha försökt stoppa det här
            påhittet. Om det nu är så att det är omöjligt att påverka EU i
            en sådan här fråga borde regeringen åtminstone ha lyssnat på Miljöpartiet,
          </note>
          <note>
            Vänsterpartiet, kd och Folkpartiet, som föreslår att
          </note>
          <note>
            Systembolaget ska vara utlämningsställe för gåvoförsändelserna.
            Då hade det åtminstone funnits en möjlighet att få en rimlig kontroll
            av de här försändelserna.
          </note>
          <note>
            Jag måste ställa en fråga: Varför öppnar ni möjligheten att sända
            gåvopaket från tredje land? Det är väl knappast något som EU tvingar
            oss till. Varför skapar ni så många nya möjligheter på alkoholområdet?
            Vill ni ha en ökad eller minskad alkoholkonsumtion? Tvivlar ni
            på att våld och andra brott hänger ihop med alkoholförtäring?
          </note>
          <note>
            Vilka alkoholliberala krafter ligger bakom förslagen i betänkandet?
            Är det de uttalanden som socialministern gjort i medierna och
            i boken om alkoholkultur som givit alkoholliberalerna vind i seglen?
            Har samarbetet med OAS haft sin betydelse? Det är frågor man kan
            ställa sig.
          </note>
          <note>
            Herr talman! Vi har talat om lördagsöppet på prov på Systembolaget,
            de vuxnas butik. Då tycker jag också att det är nödvändigt att
            ta upp ett annat viktigt problem, en fråga som borde diskuteras
            och som borde engagera många fler. Det är försäljningen av folköl,
            barnens och ungdomarnas berusningsdryck, som de har tillgång till
            dygnet runt, året runt, på de flesta orter i landet och där kontrollen
            inte är något att skryta med. Är inte affären öppen så är bensinmacken
            öppen. Som vi har hört dricker ungdomar öl inte därför att de
            tycker att det är gott utan för att berusa sig.
          </note>
          <note>
            I Miljöpartiet anser vi att det måste bli en förbättring när
            det gäller folkölet. Vi anser att det ska fordras tillstånd för
            försäljning av folköl och att ett sådant tillstånd ska kunna dras
            in vid missbruk, dvs. vid försäljning till ungdom under 18 år.
            Det är viktigt att det ställs hårda krav på dem som säljer folköl,
            och vi anser att kommunerna ska ges möjlighet att ta ut tillstånds-
            och tillsynsavgift. Det är också viktigt att ett tyngre ansvar
            läggs på handlarna. I dag kan en enskild kassörska bli fälld för
            försäljning till minderåriga, medan den som äger butiken helt
            slipper undan sitt ansvar. Det tycker inte vi är acceptabelt.
          </note>
          <note>
            Socialministern har uttalat att vi inte har någon kontroll över
            vad unga människor dricker. Men att folkölet är ett av de vanligaste
            berusningsmedlen för ungdom är känt. Socialministern! När får
            vi kontroll på de butiker där ungdomen köper sin berusningsdryck?
          </note>
          <note>
            Vi anser också att Alkoholinspektionen ska ha ett ökat ansvar
            för alkoholområdet i stället för ett minskat, som den nu får,
            som vi ser det.
          </note>
          <note>
            Herr talman! Självklart står jag bakom alla mina reservationer
            i det här betänkandet, men jag nöjer mig med att yrka bifall till
            reservation 17 om utlämningsställen för gåvoförsändelser innehållande
            spritdrycker, till reservation 30, som innebär avslag på regeringens
            förslag till lördagsöppet, och till reservation
          </note>
          <note>
            48, där Miljöpartiet föreslår att det ska fordras tillstånd för
            försäljning av folköl.
          </note>
          <note>
            I detta anförande instämde Helena Hillar Rosenqvist (mp).
          </note>
          <note type="speaker">
            Anf. 19 LEIF CARLSON (m) replik:
          </note>
          <note>
            Herr talman! Thomas Julin ställde en fråga till mig om varför
            vi går emot en kriminalisering av innehavet. Det är just därför
            att vi har respekt för lagarna. Lagar är något mycket viktigt.
            Det är ett mycket stort ingrepp när man förbjuder någonting.
          </note>
          <note>
            Det kan vara motiverat att förbjuda ett innehav i ett mycket
            extremt fall, som t.ex. när det gäller narkotika. Men när det
            gäller alkoholen kan vi konstatera att det är förbjudet att tillverka
            alkohol - utom för dem som har tillstånd, naturligtvis. Langning
            är förbjudet. Innehav av svartalkohol i uppenbar avsikt att försälja
            den är också förbjudet. Allt runtomkring den svarta alkoholen,
            den illegala alkoholen, är alltså förbjudet.
          </note>
          <note>
            Alkohol i sig, som substans, är inte förbjuden. Det enda som
            vi kan angripa i sådana fall är att man har undandragit sig beskattning.
            Är det ett rimligt skäl att förbjuda innehav, när allt annat runtomkring
            det är reglerat?
          </note>
          <note>
            Det blir väl så att man i stället koncentrerar resurserna till
            något som man inte kan kontrollera. Hur ska man kunna avgöra om
            den gode herr Andersson dricker svartsprit eller inte på midsommaren
            när den levereras i flaskor som ser exakt likadana ut som de som
            innehåller legal alkohol?
          </note>
          <note>
            Det blir alltså ett slag i luften. Vi lägger då resurser på en
            kontroll som är omöjlig i stället för att lägga dem på sådant
            som vore viktigare, nämligen att direkt genom tull och polis angripa
            den svarta marknaden, den kriminella marknaden, den industriella
            tillverkningen, den jättelika smugglingen eller att använda resurserna
            för att hjälpa missbrukare. Det är ett resursslöseri. Människor
            ser ju att detta inte är någon rimlig åtgärd. Då kommer det inte
            att finnas någon solidaritet med lagen, och det urholkar den allmänna
            rättskänslan.
          </note>
          <note>
            Vi är alltså emot ett förbud av respekt för den allmänna rättskänslan,
            att lagar ska fungera, att man ska använda lagen som vapen med
            försiktighet. Där det verkligen är berättigat ska man använda
            den. I
          </note>
          <note>
            detta fall ger det möjligen riksdagsmän känslan av att vi har
            gjort något stort, att vi har tagit ett beslut som är bra för
            alkoholpolitiken, men så är det ju inte!
          </note>
          <note type="speaker">
            Anf. 20 THOMAS JULIN (mp) replik:
          </note>
          <note>
            Herr talman! Som alla förstår delar jag inte Leif
          </note>
          <note>
            Carlsons åsikter. Vad som är viktigt med lagen är att den är
            en tydlig signal att samhället inte tillåter att man köper och
            innehar svartsprit.
          </note>
          <note type="speaker">
            Anf. 21 LEIF CARLSON (m) replik:
          </note>
          <note>
            Herr talman! Jag tror nog att våra goda kamrater ute i det svenska
            samhället är fullständigt på det klara med det. När vi har förbud
            mot tillverkning, när vi har förbud mot langning och när vi har
            förbud mot innehav i uppenbar avsikt att sälja så är det förbjudet
            med svartsprit. Jag tror faktiskt att folk har fått den signalen.
          </note>
          <note>
            Det kan bara vara dessa fullmyndiga talesmän för den svenska
            alkoholpolitiken som så misstror sina medmänniskor att de inte
            förstår att folk faktiskt har begripit att det här är förbjudet.
            Vad man gör är alltså att man klampar in på ett område som får
            folk att undra vad man sysslar med. Vore det inte bättre att koncentrera
            sin verksamhet på den rena kriminaliteten, och vore det inte bättre
            att hjälpa dem som är missbrukare än att lägga resurser på någonting
            som folk faktiskt redan vet är förbjudet och där förhållandena
            därför inte förbättras av detta?
          </note>
          <note type="speaker">
            Anf. 22 THOMAS JULIN (mp) replik:
          </note>
          <note>
            Herr talman! Jag tycker att det är viktigt att man gör både-och.
            Man ska försöka med alla åtgärder för att minska den här hanteringen.
            När det gäller smuggelsprit förmodar jag att Leif Carlson känner
            till att innehavet redan är förbjudet. Där heter det olovlig befattning
            med smuggelgods. Där har man alltså redan täckt det här. Jag tycker
            faktiskt att det är logiskt att man har en sådan bestämmelse också
            när det gäller den hembrända spriten.
          </note>
          <note type="speaker">
            Anf. 23 RINALDO KARLSSON (s):
          </note>
          <note>
            Herr talman! Jag ska begränsa mig; eftersom det är vår käre minister
            som rår för att vi får vara här på fredagen ska jag inte förlänga
            debatten mycket. Men låt mig ändå säga några ord.
          </note>
          <note>
            När det gäller alkoholpolitiken måste jag säga att vi är tämligen
            överens här i kammaren och här i landet, trots att det är 49 reservationer
            i ärendet. Men jag vill ändå hävda det på det bestämdaste.
          </note>
          <note>
            Vi har ju våra kära moderater, som alltid är tvärtemot. Vi andra
            bygger ju vår alkoholpolitik på forskningen, och Moderaterna bygger
            sin på någon ideologi som jag inte riktigt har begripit. Men vi
            vet i alla fall att alkoholen medför stora skador, och det är
            därför vi har omgärdat den med olika åtgärder. Vi har åldersbegränsningar
            när det gäller att inhandla alkohol på Systembolaget, vi har prispolitiken,
            som har varit mycket effektiv, och vi har också Systembolagets
            monopol.
          </note>
          <note>
            När det gäller Systembolaget menar jag att vi måste vara mycket
            rädda om det benet att stå på. Jag tror att det är väldigt viktigt.
            En del kan fråga: Varför ska man ha ett försök med lördagsöppet
            på Systemet?
          </note>
          <note>
            Jo, för att vi vill ha god grund att stå på när vi bildar oss
            vår uppfattning.
          </note>
          <note>
            Jag har varit talesman för Socialdemokraterna när det gäller
            alkohol i tio års tid, och jag vet inte hur många gånger jag har
            sagt att Systembolaget är det viktigaste och att det är bra med
            lördagsstängt. Jag har blivit angripen för det många gånger, och
            jag tycker ändå att man borde ha rätten att göra ett försök, så
            att man har en grund att stå på.
          </note>
          <note>
            Vi har sagt att det ska vara ett begränsat försök där forskarna
            själva ska avgöra vilka Systembolag som ska hållas öppna. Det
            är för att man efter ett år ska kunna fatta ett riktigt beslut.
            Det tror jag är viktigt.
          </note>
          <note>
            Skulle man göra försöket i hela landet som Folkpartiet vill -
            jag förstår i och för sig vad ni tänker på
          </note>
          <note>
            - tror jag att det skulle vara väldigt svårt att sedan komma
            tillbaka med lördagsstängt. Det tror jag skulle vara väldigt svårt.
          </note>
          <note>
            När det gäller svartspriten vill jag säga att vi ju ändå vet
            att den är ett jättestort bekymmer. Man hör ofta olika siffror.
            En del använder höga siffror när det gäller svartspriten för att
            de vill att man ska sänka priset på den legala spriten, så man
            får se upp lite grann.
          </note>
          <note>
            Men onekligen finns det svartsprit. Jag tror t.ex.
          </note>
          <note>
            inte att man får bort svartspriten på grund av att man har öppet
            på lördagarna. Så naiv är jag inte. Jag tycker att vi ska pröva
            det här med lördagsöppet för att vi ska vrida vapnen ur händerna
            på alla som vill avskaffa Systembolaget. Har inte Systembolaget
            en god och riktig service till de svenska medborgarna vet jag
            att många kommer att angripa den biten.
          </note>
          <note>
            Man hävdar att vi ju knappt hade en livsmedelsbutik öppen på
            en söndag för 20 år sedan. I dag är det helt klart att det är
            öppet på söndagar. Men när det gäller Systembolaget ska man inte
            ens få göra ett försök med lördagsöppet! Vi tycker att det är
            fel. Jag tycker att man ska prova den biten, för att som sagt
            ta vapnen ur angriparnas händer.
          </note>
          <note>
            Vad som också är viktigt, som Julin nämnde, är folkölet. Vi vet
            att det sitter en utredning som kommer att ta upp folkölet. Det
            kommer säkert en proposition under nästa årtusende. Det är viktigt
            att vi tar tag i det här med folkölet. Jag har stått här många
            gånger och hotat och vädjat till tillverkarna och distributörerna
            när det gäller att de ska ta sitt ansvar för folkölet. Hittills
            har de inte gjort det. Jag förväntar mig att regeringen återkommer
            med skärpta regler när det gäller folkölsfrågan, eftersom folkölet
            är tillgängligt för så unga människor.
          </note>
          <note>
            När det gäller Oberoende Alkoholsamarbetet har vi sagt att samarbete
            är bra. Man ska samarbeta med näringen. Näringen ska också ta
            sitt ansvar. Men vi vet att vi i den här kammaren inte vill att
            man ska bli alldeles för intim med näringen. Samarbetet ska pågå,
            men regeringen får återkomma och tala om på vilket sätt.
          </note>
          <note>
            Herr talman! Jag yrkar helt klart bifall till hemställan i betänkandet
            och avslag på samtliga reservationer. Tack!
          </note>
          <note type="speaker">
            Anf. 24 LEIF CARLSON (m) replik:
          </note>
          <note>
            Herr talman! Rinaldo Karlsson presenterar sig här som en vän
            av den traditionella svenska alkoholpolitiken. Man har en känsla
            av att han har fått släpas fram till att i varje fall vara med
            på några förändringar.
          </note>
          <note>
            Det vore bra om vi kunde bli upplysta om på vilket sätt det är
            logiskt och bra att ha en prispolitik, som Rinaldo Karlsson nämnde,
            som gör att marginalen blir så stor att man kriminellt är villig
            att ta mycket stora risker. Det handlar om så stora pengar. Vore
            det inte rimligare att ha sådana marginaler att riskerna inte
            riktigt uppväger vinsterna? Man skulle alltså ha en prispolitik
            som är mer anpassad till hur det ser ut ute i världen i övrigt,
            så att man inte göder den svarta marknaden.
          </note>
          <note>
            Det måste vara svårt för unga människor. De fyller 18 år, blir
            myndiga, kan delta i internationella fredsuppgifter, kan riskera
            sina liv för Sverige eller
          </note>
          <note>
            FN och gå på restaurang och dricka sprit. Men om de vill köpa
            hem en flaska vin får de inte göra det. Hur ska man kunna vara
            trovärdig och förklara den intellektuella hållfastheten i en sådan
            inställning om man inte har den utgångspunkten att man, som talesman
            för den svenska traditionella alkoholpolitiken, vet vad som är
            bäst för dem som är myndiga. De ska då inte tro att de kan fatta
            något beslut själva och bestämma utan det gör någon annan. En
            sådan politik tycker jag inte är rimlig.
          </note>
          <note>
            Rinaldo Karlsson säger att vi inte använder oss av forskning
            inom Moderata samlingspartiet utan bara tycker. Då kanske han
            kan förklara hur man i Nya
          </note>
          <note>
            Zeeland, enligt forskningsrapporter, kan minska förbrukningen
            med ökad tillgänglighet och att man kan göra det i Kanada. Man
            har liberaliserat alkoholpolitiken kraftigt i Quebec. Där har
            man den lägsta frekvensen av alkoholrelaterade brott. På vilket
            sätt understöder Rinaldo Karlssons forskning att det inte är på
            det sättet?
          </note>
          <note type="speaker">
            Anf. 25 RINALDO KARLSSON (s) replik:
          </note>
          <note>
            Herr talman! Jag kan börja i bakändan. Alla forskare som jag
            känner och som har varit inbjudna till olika hearingar under årens
            lopp håller med om att totalkonsumtionsmodellen är hållbar. Alla
            lutar sig mot den, alla utom moderaterna.
          </note>
          <note>
            Jag har hört många gånger att det finns olika folkslag som är
            olika beroende av alkohol. Det skulle ha någonting med generna
            att göra, men jag förstår inte riktigt att just alla moderater
            skulle tillhöra ett speciellt folkslag.
          </note>
          <note>
            När det gäller ungdomarna, som är 18 år, tycker jag att det är
            helt rätt att man är restriktiv och sätter en gräns. Jag förstår
            vad Carlson menar, men om man sänker åldersgränsen har det spridningseffekter
            längre ned i åldrarna. En 18-åring kanske umgås med någon som
            är 16-17 år och köper ut alkohol till denne. Det finns alltså
            en logisk bit i det hela. Vi har också stöd för att det här är
            riktigt.
          </note>
          <note>
            Prispolitiken har varit väldigt effektiv. Jag tror inte att vi
            kan konkurrera med svartspriten. Jag vet inte om någon annan i
            kammaren tror det. Även om vi sänker priset för en liter sprit
            med 50 kr finns det hur stora marginaler som helst för de andra
            att sänka sina priser. Vi kan inte börja konkurrera på det sättet.
          </note>
          <note>
            Vi måste genom hårda regler, lagstiftning och en högre svensk
            moral se till att sådana här människor inte kan hävda sig på marknaden.
          </note>
          <note type="speaker">
            Anf. 26 LEIF CARLSON (m) replik:
          </note>
          <note>
            Herr talman! Det är intressant att veta att Rinaldo
          </note>
          <note>
            Karlsson tycker att det är fel att låta myndiga vara myndiga.
            Vad man får göra som myndig ska kontrolleras av Rinaldo Karlsson
            och hans gelikar. Det är en intressant synpunkt på förmyndarsamhället.
          </note>
          <note>
            Totalkonsumtionsmodellen har flera svagheter.
          </note>
          <note>
            Det tror jag att de flesta forskare är medvetna om.
          </note>
          <note>
            Den tar inte hänsyn till individuella variationer, vilket gör
            att man kollektiviserar beteendet. Det måste vara svårt att förklara
            på vilket sätt missbrukare Andersson dricker mindre för att paret
            Jönsson, som bor i lägenheten intill, slutar med att dricka ett
            glas vin till sin måltid. På vilket sätt påverkar det beteendet
            hos en missbrukare?
          </note>
          <note type="speaker">
            Anf. 27 RINALDO KARLSSON (s) replik:
          </note>
          <note>
            Herr talman! Mig veterligen är de flesta nykterister när de föds.
            Ju fler människor som konsumerar alkohol desto större är risken
            att en del ska trilla dit.
          </note>
          <note>
            Så är det bara. Jag förstår inte varför det just ska vara ett
            parti som inte begriper det.
          </note>
          <note type="speaker">
            Anf. 28 LARS GUSTAFSSON (kd) replik:
          </note>
          <note>
            Herr talman! Jag instämmer i en hel del av det som Rinaldo Karlsson
            säger, även om det finns olika uppfattningar i vissa frågor.
          </note>
          <note>
            Jag har en fråga till Rinaldo Karlsson som gäller det här med
            lördagsöppet: Vilka planer har man för att kunna avbryta det här
            experimentet i förtid om det skulle visa sig misslyckat? Finns
            det några sådana planer?
          </note>
          <note type="speaker">
            Anf. 29 RINALDO KARLSSON (s) replik:
          </note>
          <note>
            Herr talman! Om det här skulle bli totalt misslyckat, så att
            man ser det med blotta ögat, skulle väl ingen politiker i det
            här landet fortsätta med ett sådant försök.
          </note>
          <note>
            Jag är mest orolig över att det kan vara svårt att utvärdera
            ett sådant här försök. Det är jag egentligen mycket mer bekymrad
            över. Man kan gå tillbaka och titta på undersökningen från 1982.
            När man nu med lite finare metoder har kontrollerat vad som egentligen
            hände finner man att det egentligen inte hände någonting. Det
            var egentligen ingen större fördel. Det enda som man säkert kan
            säga är att det var lite mer slagsmål på gator och torg, eftersom
            människorna gick ut på krogarna.
          </note>
          <note type="speaker">
            Anf. 30 LARS GUSTAFSSON (kd) replik:
          </note>
          <note>
            Herr talman! Det var intressant att höra att vi ska sätta i gång
            ett stort experiment som man inte kan utvärdera över huvud taget,
            trots att det finns experter. Jag kan försäkra Rinaldo Karlsson
            om att jag kommer att elda på honom för att få till stånd ett
            avbrott om det skulle behövas.
          </note>
          <note type="speaker">
            Anf. 31 RINALDO KARLSSON (s) replik:
          </note>
          <note>
            Herr talman! Vi har sagt att forskarna själva ska avgöra platsen
            och hur man ska värdera det här. Jag ska inte sitta och göra någon
            utvärdering. Jag sade att jag inte klarar av det. Jag skulle vara
            orolig för det hela, men de kommer att klara av det här. De har
            den uppgiften.
          </note>
          <note type="speaker">
            Anf. 32 ROLF OLSSON (v) replik:
          </note>
          <note>
            Herr talman! Rinaldo Karlsson och jag är säkert överens om ganska
            viktiga saker i den svenska alkoholpolitiken. Framför allt har
            vi en historia av enighet.
          </note>
          <note>
            Men jag är t.ex. orolig över vart socialdemokratin och regeringen
            är på väg när det gäller alkoholpolitiken. Jag tänker t.ex. på
            att vi tidigare har varit överens om att prispolitik och åtgärder
            som begränsar tillgängligheten har varit ansedda som de viktigaste
            alkoholpolitiska instrumenten. Det är ju en ståndpunkt som forskningen
            stöder. Det finns i betänkandet ändå uttryckt något slags förhoppning
            och en uppfattning om att man kan tumma på dessa viktiga instrument
            och ersätta dem med andra åtgärder, främst av informationskaraktär.
            Lördagsöppet är ett exempel på utvidgningen av tillgången som
            omges av tankar på kompensatoriska åtgärder. Vi öppnar ju ändå
            fler systembolag i landet och siktar på att ha kvällsöppet. Det
            är vi överens om. Men trots det vill man alltså vidhålla det här
            med att det ska vara lördagsöppet.
          </note>
          <note>
            Jag skulle vilja höra Rinaldo Karlsson kommentera det resonemang
            som jag för och svara på frågan om inte risken är stor att totalkonsumtionen
            ökar om vi har lördagsöppet och tummar på det här viktiga instrumentet.
            Jag har också en annan fråga: Kan informationskampanjer även om
            de kallas träffsäkra, som de gör i propositionen, fullt ut motverka
            åtgärder som ökar tillgängligheten? I förlängningen kanske man
            går vidare med prissänkningar. Kan man också i det fallet ersätta
            med informationskampanjer?
          </note>
          <note type="speaker">
            Anf. 33 RINALDO KARLSSON (s) replik:
          </note>
          <note>
            Herr talman! Tanken med att ha lördagsstängt på
          </note>
          <note>
            Systembolaget var ju att skydda folk som var storkonsumenter
            och som ställde till det för sig och sin familj över helgerna.
            Det var ändå motivet 1982. Men låt oss säga att de här storkonsumenterna
            tillgodoser sitt behov på annat sätt, t.ex. genom s.k. svartsprit.
            Då har vi ju egentligen stängt bolaget för måttlighetsdrickarna.
          </note>
          <note>
            Rolf Olsson har helt rätt: Vi tror på totalkonsumtionsmodellen,
            och det är klart att måttlighetsdrickarna kanske skulle dricka
            lite mer. Det är ganska logiskt, egentligen. Men låt oss säga
            att vi har stängt på
          </note>
          <note>
            Systembolaget och att de kritiker som angriper Systembolaget
            får mer vatten på sin kvarn och spottar på den här stenen hur
            länge som helst. Till slut kanske
          </note>
          <note>
            Systembolaget ifrågasätts, och så är det avskaffat.
          </note>
          <note>
            Vad har vi då uppnått? Jag tror benhårt på att ha ett handelsmonopol.
          </note>
          <note type="speaker">
            Anf. 34 ROLF OLSSON (v) replik:
          </note>
          <note>
            Herr talman! Jag uppskattar Rinaldo Karlssons öppenhet i resonemangen,
            och jag är övertygad om att det hos honom finns ett bra engagemang
            som kan vara bra för framtiden. Men jag är inte överens med honom
            om hur man bäst och effektivast håller nere totalkonsumtionen.
          </note>
          <note>
            Jag menar att lördagsöppet definitivt är ett steg i fel riktning.
            Ökad tillgänglighet kan inte kompenseras med massaffischering.
            Jag fick väl heller inget riktigt svar från Rinaldo Karlsson på
            frågan om huruvida de s.k. träffsäkra informationskampanjerna
            kan ersätta prisinstrumentet och åtgärderna som begränsar tillgängligheten.
          </note>
          <note>
            Jag menar att det här är ett steg mot en nedrustning av alkoholpolitiken.
          </note>
          <note type="speaker">
            Anf. 35 RINALDO KARLSSON (s) replik:
          </note>
          <note>
            Herr talman! För att vara klar: Jag tror inte att någon affischkampanj
            i världen kan ersätta priset. Jag tror priset är det mest effektiva.
            Har man inte råd att köpa någonting köper man inte heller.
          </note>
          <note type="speaker">
            Anf. 36 THOMAS JULIN (mp) replik:
          </note>
          <note>
            Herr talman! Mycket av min fråga överensstämde med Lars Gustafssons,
            så jag har fått svar på en del av det jag tänkte fråga om. Men
            jag skulle ändå vilja fråga Rinaldo Karlsson: Vad får ett sådant
            här försök kosta? Det kan ju kosta någonting, och det måste ni
            ha haft funderingar över. Det går inte att bara förlita sig på
            att forskarna ska följa upp och att forskarna ska avbryta vid
            en viss punkt, utan det måste trots allt finnas en tanke om vad
            det här får kosta.
          </note>
          <note type="speaker">
            Anf. 37 RINALDO KARLSSON (s) replik:
          </note>
          <note>
            Herr talman! Jag tycker egentligen inte om sådana resonemang
            som Thomas Julin här för. Det låter som om något är förutbestämt,
            och så är det inte.
          </note>
          <note>
            Om det är som jag tror, dvs. att storkonsumenterna redan har
            tillgodosett sitt behov - jag känner till en del sådana, och jag
            har aldrig sett en storkonsument som vill ha sprit inte få tag
            i sprit - så är det mer normalförbrukarna man resonerar om, och
            jag hoppas verkligen att det inte är de som går hem och slår sina
            barn.
          </note>
          <note type="speaker">
            Anf. 38 Socialminister LARS ENGQVIST (s):
          </note>
          <note>
            Herr talman! Om 42 dagar går vi in i ett nytt årtusende och ett
            nytt århundrade. Om detta tidsskifte sägs det ofta att det egentligen
            är en chimär. Ingenting händer ju bara för att vi ändrar siffror
            på vårt årtal. Men det märkvärdiga med just detta sekelskifte
            är att det sker samtidigt som vårt samhälle, vår kultur och våra
            sociala gemenskaper genomgår omfattande förändringar. Industrisamhällets
            sociala strukturer, identiteter och lojaliteter bryts upp. Sakta
            växer nya gemenskaper, nya identiteter och nya tillhörigheter
            fram. Med den nya informations- och kommunikationstekniken upphör
            avstånden i tid och rum. Med internationaliseringen och det växande
            samarbetet i
          </note>
          <note>
            Europa rivs tidigare gränser ned och öppnar för nya möten, nya
            erfarenheter och nya gemenskaper, men också nya attityder.
          </note>
          <note>
            Inför detta skifte är det vårt ansvar att svara på frågan: Vilka
            värden och vilka värderingar ska vi ta med oss in i det nya samhället?
            Vad är värt att försvara, och vad är möjligt att utveckla? Med
            all sin begränsning och sina faktiska tillkortakommanden tillhör
            den svenska alkoholpolitikens grundläggande värderingar det som
            vi bör ta med oss in i framtiden och försöka anpassa medlen för
            att förverkliga.
          </note>
          <note>
            Den svenska alkoholpolitiken utgår från tre grundläggande insikter:
          </note>
          <note>
            1. Även om vi accepterar alkoholen i vår kultur, såsom flera
            talare pekat på, vägrar vi att se alkohol som vilken handelsvara
            som helst.
          </note>
          <note>
            2. Missbruk av alkohol leder till personliga och sociala tragedier.
          </note>
          <note>
            3. En hög total konsumtion av alkohol i samhället leder också
            till ett högt missbruk.
          </note>
          <note>
            Med dessa insikter har dragits viktiga slutsatser:
          </note>
          <note>
            1. Samhället måste ta sikte på att begränsa totalkonsumtionen.
            Med totalkonsumtion måste vi mena all konsumtion, oavsett var
            vi köper eller inhandlar alkoholen.
          </note>
          <note>
            2. Samhället måste utöva kontroll och ta ansvar för försäljningen
            av alkohol.
          </note>
          <note>
            3. Samhället måste bedriva en aktiv folkhälsopolitik
          </note>
          <note>
            - bedriva upplysning, verka för alkoholfria miljöer, hindra ungdom
            att debutera på alkoholområdet alltför tidigt samt ge stöd och
            hjälp åt dem som ändå drabbas av missbruk. Kort sagt: Samhället
            måste ha ett socialt perspektiv på alkoholen och bedriva en alkoholpolitik
            som präglas av solidaritet.
          </note>
          <note>
            Dessa utgångspunkter ska vi föra med oss, och vi ska anpassa
            våra medel att förverkliga dem till den förändrade verkligheten
            - till en ökad internationalisering, till behovet att finna gemensamma
            vägar och regler med vår omvärld. Vi lever inte isolerat, utan
            vi är beroende av hur omvärlden utvecklas. Vi måste också i allt
            större utsträckning se den svenska framtida kulturen som en alltmer
            integrerad del av en större helhet.
          </note>
          <note>
            I det förslag som i dag behandlas i riksdagen försvarar vi det
            grundläggande i svensk alkoholpolitik:
          </note>
          <note>
            att begränsa totalkonsumtionen och alkoholens skadeverkningar.
            De viktigaste medlen är också desamma, och vi menar att vi ska
            kunna upprätthålla dem.
          </note>
          <note>
            Vi ska även i fortsättningen slå vakt om detaljhandelsmonopolet,
            om åldersgränser och om prispolitik.
          </note>
          <note>
            Men vi inser också att vi måste arbeta med fler metoder för att
            minska konsumtionen av alkohol, där ett sätt är att driva en kraftfull
            opinionsbildning mot missbruk och alkoholskador.
          </note>
          <note>
            Det sociala perspektivet ska prägla den svenska alkohollagstiftningen,
            och skyddet för ungdomen går som en röd tråd genom alkoholpolitiken.
            Förbud att överlåta alkohol till ungdomar, åldersgränser för inköp
            av alkohol liksom för servering av alkohol på restauranger är
            exempel på detta. Enligt regeringens mening är det rimligt att
            tyngdpunkten i den rent alkoholpolitiska kontrollen mer tydligt
            läggs vid ledet närmast konsumenten, dvs. detaljhandel och servering.
            Det är också där som behovet av skydd för ungdomen är särskilt
            framträdande. Regeringen kommer också, när Alkoholutredningen
            har överlämnat sitt slutbetänkande, att återkomma till riksdagen
            med en översyn av reglerna för serveringstillstånd, t.ex. vad
            avser öppettider, ålderskontrollen i livsmedelshandeln samt ansvars-
            och straffbestämmelserna, för att ytterligare försöka begränsa
            den alkoholhantering som samhället inte har kontroll över.
          </note>
          <note>
            Sveriges viktigaste alkoholpolitiska medel för att begränsa totalkonsumtionen
            och därmed skadorna är
          </note>
          <note>
            Systembolagets monopol och prispolitiken. EU-
          </note>
          <note>
            domstolens beslut att helt godkänna Systembolagets monopol var
            mycket viktigt ur ett svenskt folkhälsoperspektiv. I de översynsförhandlingar
            om införselbegränsningar som snart inleds kommer Sverige att kämpa
            för att få fortsatt undantag på nuvarande nivå.
          </note>
          <note>
            Regeringen föreslår nu skärpningar för att hindra kringgåendet
            av monopolet och motverka den ökade illegala alkoholhanteringen.
            Undersökningar visar att runt 35 % av den sprit som dricks i Sverige
            är svartsprit. När det gäller människor med alkoholproblem är
            över hälften av konsumtionen svartsprit. Konsumtion av och handel
            med svartsprit är ett växande samhällsproblem, och våra attityder
            till svartspriten måste ändras. Regeringen har därför lagt fram
            ett förslag om att köp och innehav att illegalt tillverkad sprit
            eller spritdryck kriminaliseras. Det är en viktig markering från
            samhällets sida att inte acceptera handel med svartsprit.
          </note>
          <note>
            En hårdare attityd och en skärpt lagstiftning mot den växande
            illegala alkoholmarknaden förutsätter förtroende och stöd hos
            medborgarna. För att skapa ett sådant förtroende bör samhället
            under de kommande åren kombinera en skärpt lagstiftning mot den
            illegala och okontrollerade alkoholmarknaden med att pröva olika
            vägar för att bygga ut Systembolagets service. Det som vi nu föreslår
            är lördagsöppet på försök och ett ökat öppethållande i butikerna
            samtidigt som fler butiker etableras.
          </note>
          <note>
            Det är naturligtvis en svår balansgång att bygga upp ett förtroende
            för det enda riktigt effektiva instrument som samhället förfogar
            över. Jag är rädd för det som någon tidigare talare tagit upp,
            att om vi inte skapar ett sådant förtroende för Systembolaget
            havererar alkoholpolitiken. Vi vill förändra bolaget men behålla
            Systemet.
          </note>
          <note>
            Min ambition som socialminister är att fokusera opinionsbildningen
            inom alkoholpolitiken dit där skadorna är eller riskerar att bli
            som störst. För att begränsa totalkonsumtionen kommer samhällets
            insatser därför att främst rikta sig mot storkonsumenter och olika
            riskgrupper. I Sverige har vi varit framgångsrika när det gäller
            att minska alkoholkonsumtionen i vissa grupper och vissa situationer,
            som t.ex.
          </note>
          <note>
            vid bilkörning, på arbetet och under graviditeten.
          </note>
          <note>
            För mig är det mest prioriterade nu att verka för en alkoholfri
            uppväxt för att skjuta upp alkoholdebuten. Hittills har den svenska
            alkoholpolitiken varit framgångsrik. Såväl försäljningen av alkohol
            som den alkoholrelaterade dödligheten är klart lägre i Sverige
            än i andra europeiska länder. Även om vi tar hänsyn till det s.k.
            mörkertalet, alltså hembränning, smuggling och illegal införsel,
            som sannolikt är högre i
          </note>
          <note>
            Sverige, kommer vi fortfarande tillsammans med
          </note>
          <note>
            Norge längst ned i statistiken över alkoholkonsumtionen i Europa.
          </note>
          <note>
            Alltfler europeiska länder börjar nu också inse att även de måste
            göra något åt sin mycket höga alkoholkonsumtion och de problem
            denna skapar i vissa situationer. Även EU-kommissionen medger
            att den höga alkoholkonsumtionen är ett av de största folkhälsoproblemen
            inom unionen som måste angripas.
          </note>
          <note>
            På svenskt initiativ diskuteras nu också behovet av en gemensam
            folkhälsostrategi om alkohol inom den europeiska unionen. Vid
            EU:s hälsoministerråd i juni fick Sverige starkt stöd när de gäller
            behovet av en sådan EU-strategi på alkoholområdet.
          </note>
          <note>
            Den oro som vi alla känner för att alkoholmissbruket ska öka,
            framför allt bland ungdomar, måste vi möta med konkreta och trovärdiga
            åtgärder. Det är i ungdomarnas närmiljö som det verkningsfulla
            arbetet bör bedrivas. Det är där som det avgörs om vi ska lyckas.
            Föräldrarnas och kamraternas förhållningssätt är den faktor som
            har störst inverkan på ungdomarnas förmåga att motstå frestelsen
            att alltför tidigt dricka alkohol eller pröva droger.
          </note>
          <note>
            Det är regeringens övertygelse att alkoholkonsumtionen kan hållas
            nere bland ungdomarna genom en nationell mobilisering med basen
            i ett professionellt förebyggande arbete i samverkan mellan kommuner,
            landsting och ideella organisationer, och också näringslivet och
            branschen. Vi bör utnyttja varje möjlighet till samarbete med
            alla som är intresserade av att bekämpa missbruket.
          </note>
          <note>
            Behovet av en sådan mobilisering är inte bara stort nationellt
            utan även internationellt. Sverige har tagit initiativ till en
            europeisk världshälsoorganisationskonferens på ministernivå i
            Stockholm år 2000
          </note>
          <note>
            om alkohol och unga människor i Europa. Förhoppningsvis kan en
            Stockholmsdeklaration om ungdom och alkohol utgöra en viktig plattform
            för det alkoholpreventiva arbetet in i det nya millenniet i Europa.
          </note>
          <note>
            Sverige ska även fortsättningsvis behålla målet att begränsa
            alkoholens skadeverkningar och arbeta för att minska den totala
            alkoholkonsumtionen. Detta måste dock ske mer målinriktat, främst
            i förhållande till vissa grupper och storkonsumenter för att mer
            effektivt kunna minska skadorna. Med de förändringar som regeringen
            föreslår i propositionen kommer
          </note>
          <note>
            Sverige även fortsättningsvis att förfoga över effektiva instrument
            för att förverkliga målen.
          </note>
          <note>
            Det är viktigt att vi i en öppen diskussion med förtroende för
            varandras avsikter kan samtala om hur vi bäst för de goda traditionerna
            från 1900-talet över i det nya samhället. Till någon del har dessvärre
            den alkoholpolitiska debatten präglats av onödigt misstänkliggörande
            och, faktiskt, medvetna missuppfattningar.
          </note>
          <note>
            För någon tid sedan gavs det ut en bok av något sällskap som
            kallar sig för Vett och lagom. Det är ingen organisation som Socialdepartementet
            har något att göra med. För denna utgivning ställde jag upp i
            en intervju, på samma sätt som jag intervjuas av
          </note>
          <note>
            Svenska Dagbladet, Dagens Nyheter, en rad lång rad tidningar
            inom nykterhetsrörelsen och exempelvis en tidskrift som heter
            Pockettidningen R. Jag har aldrig frågat vilka andra som intervjuas,
            hur de tänker redigera tidskriften eller var de tänker sprida
            den. Jag har ställt upp för en intervju för att förklara vad jag
            tycker.
          </note>
          <note>
            Denna bok har, som jag förstått, spritts till riksdagens ledamöter.
            Jag är tacksam för att de sprider vad jag tycker till så många
            som möjligt. Jag har aldrig tänkt tanken att jag ska förhindra
            Svenska Dagbladet,
          </note>
          <note>
            Dagens Nyheter eller andra att vare sig intervjua mig eller sprida
            vad jag säger. När jag nu läser vad som har återgetts - jag har
            faktiskt inte godkänt intervjun i förväg - måste jag säga att
            allt jag säger där är alldeles utmärkt. Det är ett kort sammandrag
            av vad jag just har sagt inför riksdagen.
          </note>
          <note>
            Problemet är att några i denna kammare då reser sig upp och frågar:
            Borde inte socialministern på något sätt ha stoppat denna organisation
            från att ge ut en liten bok där man intervjuar olika människor.
            Mitt svar är: Aldrig! I den här debatten behöver alla komma fram.
            Läs noggrant vad som sägs. Misstänk inte människor för deras sällskap.
            Guilt by association ska inte gälla i den här debatten.
          </note>
          <note type="speaker">
            Anf. 39 ROLF OLSSON (v) replik:
          </note>
          <note>
            Fru talman! Socialministern tog upp den här boken. Socialministern
            har ju rätt att uttala vilka åsikter som helst, och jag tycker
            väl att de åsikter som finns i boken överensstämmer med en del
            tidigare uttalanden om bl.a. prissänkningar och ökad tillgänglighet.
          </note>
          <note>
            Det finns många frågor att diskutera omkring alkholpolitiken.
            Jag tyckte i min inledning att socialministern lite väl schematiserat
            har argumenterat för lördagsöppet som det enda sättet att komma
            åt svartspriten. Det finns, menar jag, hos socialministern i en
            del uttalanden, i propositionen och också i OAS
          </note>
          <note>
            kampanjer en bild av att alkoholmissbrukarna är de som dricker
            svartsprit.
          </note>
          <note>
            Det är menar jag en i grunden förenklad och bedräglig framställning.
            Det finns många människor, både män och kvinnor, som missbrukar
            alkohol, och missbruket ser väldigt olika ut. Alltfler människor
            missbrukar, eller är högkonsumenter av, vin. Det gäller inte minst
            kvinnor. I en del fall kombineras detta med blandmissbruk med
            piller.
          </note>
          <note>
            Jag frågar mig, och jag frågar framför allt socialministern:
            Vad händer med de här människorna när
          </note>
          <note>
            Systemet är öppet också på lördagar? Det är Vänsterpartiets uppfattning
            att det är stor risk att vinkonsumtionen ökar ännu mer vid lördagsöppet.
            Och för de här människorna är inte svartsprit, och knappast heller
            nattöppna krogar, det stora problemet. Jag vet att de här människorna
            finns och att de utgör en ganska stor grupp. Lördagsöppet blir
            ett problem till för dem och deras familjer.
          </note>
          <note>
            Jag undrar alltså om socialministern delar min uppfattning att
            riskerna för den här gruppen ökar vid lördagsöppet.
          </note>
          <note type="speaker">
            Anf. 40 Socialminister LARS ENGQVIST (s):
          </note>
          <note>
            Fru talman! När det gäller tillgänglighet och diskussionen om
            totalkonsumtionsmodellen måste vi se på hela alkoholmarknaden,
            dvs. den totala tillgängligheten. Det är klart att vi i dag lever
            i en annan situation än vi gjorde för 17 år sedan, 1982. Men vi
            lever naturligtvis ännu mer i en annan situation än vi gjorde
            för 30 eller 40 år sedan.
          </note>
          <note>
            Vi kan begränsa totalkonsumtionen. Jag utgår från att vi kan
            göra det. Men det krävs delvis nya instrument. Ett viktigt instrument
            är ju att vi har kontroll över den alkohol som säljs, dvs. att
            vi har ett instrument som accepteras av alla. Det är för att behålla
            trovärdigheten för detta instrument som man måste väga in kravet
            på ökad service.
          </note>
          <note>
            Jag tror, som någon talare redan har sagt, att det skulle vara
            väldigt farligt för oss ifall vi skulle få en situation där människor
            i allmänhet misstror Systembolagets möjligheter att också leva
            upp till de krav på rimlig service som man ställer. Då skulle
            kravet på att lägga ned Systembolaget eller upphöra med den nuvarande
            politiken växa.
          </note>
          <note>
            Jag har konstaterat att våra grannländer Norge och
          </note>
          <note>
            Finland inte har haft några negativa effekter av att de nu har
            öppet på lördagar. Om det vore så - jag besvarar därmed en fråga
            som har ställts tidigare - att jag misstänkte att försök med lördagsöppet
            skulle leda till ett ökat antal misshandelsfall eller t.o.m. ett
            ökat antal dödsfall skulle jag inte genomföra det. Jag är övertygad
            om att det inte får den effekten, men jag vill för säkerhets skull
            ändå genomföra detta på försök och låta forskare utprova det.
            I våra grannländer ger man klart besked. De säger att de inte
            har fått sådana effekter såvitt de kan bedöma, och de för inte
            heller någon sådan debatt. Då känner jag mig trygg. Låt oss pröva
            det. Men för säkerhets skull, med tanke på våra traditioner, ska
            vi låta forskare utreda det.
          </note>
          <note>
            Jag känner mig alltså ganska lugn när det gäller frågan om att
            pröva lördagsöppet, och man kan inte räkna in några kalkyler om
            misshandel eller dödsfall när man tar ställning till den.
          </note>
          <note type="speaker">
            Anf. 41 ROLF OLSSON (v) replik:
          </note>
          <note>
            Fru talman! Jag måste konstatera att socialministern inte svarade
            på min fråga om de andra grupperna.
          </note>
          <note>
            Jag vill alltså vädja till socialministern att han nyanserar
            bilden av missbruket något och tar hänsyn till andra missbrukare
            än de som missbrukar svartsprit.
          </note>
          <note>
            Jag vill vidga frågan så att man också tittar på EU-
          </note>
          <note>
            perspektivet. Jag vill fråga socialministern om han är beredd
            att sätta ned foten för att övertyga svenska folket att talet
            från folkomröstningen om en bevarad svensk alkoholpolitik hade
            täckning i verkligheten.
          </note>
          <note>
            Jag menar att lördagsöppet och talet i den beramade boken om
            sänkta skatter och om harmonisering till
          </note>
          <note>
            EU är steg i fel riktning. EU-länder börjar nu också vidta restriktioner,
            och flera sneglar på Sverige som ett föregångsland, medan vi går
            åt andra hållet och ökar tillgängligheten och diskuterar sänkta
            skatter.
          </note>
          <note>
            Det tycker jag är beklagligt.
          </note>
          <note type="speaker">
            Anf. 42 Socialminister LARS ENGQVIST (s):
          </note>
          <note>
            Fru talman! Jag besvarade frågan. Jag tror inte att lördagsöppet
            har någon betydelse för missbruksgrupper, vare sig för storkonsumenter
            eller för andra grupper. Jag tror att lördagsöppet betyder väldigt
            lite när det gäller vår kamp mot missbruk och vår möjlighet att
            ge stöd åt missbrukare. Vi måste fortsätta det arbetet på andra
            sätt.
          </note>
          <note>
            Sedan vill jag be Rolf Olsson att vara lite noggrannare när han
            refererar den här boken. Jag har nu läst igenom den och konstaterar
            att jag där talar för vikten av att behålla en totalkonsumtionsmodell.
            När det gäller försäljning av alkohol i livsmedelshandeln talar
            jag om att jag inte kan acceptera detta. Jag tycker att det är
            viktigt att Systembolaget ska vara kvar.
          </note>
          <note>
            Jag talar om att jag är optimistisk när det gäller harmonisering
            och tror att övriga Europa mycket väl kan komma till vår nivå.
            Men jag säger när det gäller vår skattepolitik så får vi under
            alla omständigheter genomföra skattejusteringar med sunt förnuft,
            och det hoppas jag att Rolf Olsson också tycker.
          </note>
          <note type="speaker">
            Anf. 43 LEIF CARLSON (m) replik:
          </note>
          <note>
            Fru talman! Jag är beredd att instämma i väldigt mycket av det
            som socialministern har sagt. Vi har i mångt och mycket samma
            syn på dessa frågor. Det är bara socialministern och jag som har
            talat om att vi faktiskt har ett nytt samhälle, att vi har medborgare
            med en annan utbildning och andra internationella kontakter och
            att vi har en påverkan utifrån som faktiskt gör att det ser annorlunda
            ut än när den svenska alkoholpolitiken formades.
          </note>
          <note>
            Men här finns också skillnader. Jag tycker att socialministern
            vacklar när han in i det nya millenniet vill föra kollektiva åtgärder
            och kollektiva teorier i stället för individuella när det rör
            sig om individuella problem. Jag menar att vi där skiljer oss.
            Vi fokuserar mycket mer på att detta är individuella problem.
          </note>
          <note>
            Socialministern säger att man måste få stöd och förtroende för
            politiken, och det är alldeles riktigt.
          </note>
          <note>
            Hur ska man kunna få det för ett monopol, när vi har en arbetsmarknad
            där i stort sett alla jobbar heltid och där båda föräldrarna i
            en familj jobbar, de ska hämta barn på dagis, de ska till affären
            och handla och kan inte samtidigt köpa en flaska vin utan måste
            lösa det på annat sätt? Jag tror inte att det i längden går att
            få förtroende för detta.
          </note>
          <note>
            Om vi ser oss om i världen - utan att tjata ut Kanada som har
            detta - så tillät man 1988 i Nya Zeeland supermarkets att sälja
            vin, och konsumtionen sjönk ändå. Det går att klara sig utan monopol.
          </note>
          <note>
            Jag vill fråga socialministern: Är det inte rimligt att vi går
            in i ett nytt millennium med en så pass förändrad alkoholpolitik
            att vi släpper förmyndarskapet över människor, så att de själva
            faktiskt har möjlighet att handla där det passar och där det finns
            en licensierad affär som givetvis ska leva upp till strikta riktlinjer?
            Och är det inte också rimligt att vi har en prissättning som inte
            leder till en kriminell marknad utan är sådan att vanliga människor
            har möjlighet att solidarisera sig och vara laglydiga utan att
            så att säga köpas av marginalskillnaderna?
          </note>
          <note type="speaker">
            Anf. 44 Socialminister LARS ENGQVIST (s):
          </note>
          <note>
            Fru talman! Nej, jag tycker inte att man kan se hela alkoholproblemet
            ur ett individuellt perspektiv.
          </note>
          <note>
            Jag tycker att det just på detta område är nödvändigt att se
            frågan ur ett socialt perspektiv eller ur det som
          </note>
          <note>
            Leif Carlson kallar ett kollektivt perspektiv. Jag menar att
            alkohol inte kan betraktas som vilken handelsvara som helst, som
            jag påpekade. Det krävs alldeles speciella restriktioner, och
            det krävs ett alldeles speciellt samhälleligt ansvar.
          </note>
          <note>
            Det som vi har gjort under de senaste åren är ju att lämna tre
            av de fyra monopol som vi hade. Och det var ett resultat av vårt
            medlemskap i EU. Produktionsmonopolet, distributionsmonopolet
            och partihandelsmonopolet har upphört. Men på ett område har vi
            behållit monopolet och lyckats övertyga EU-
          </note>
          <note>
            kommissionen om vår hållning, nämligen när det gäller ett samhälleligt
            ansvar för detaljhandelsförsäljningen. Jag tror att det är ett
            viktigt instrument för att få en kontroll över försäljningen.
            Det är ju genom att kunna försälja och ha god kunskap om försäljningen
            som vi vet hur alkoholkonsumtionen utvecklas. Jag tror dessutom
            att en bra service från Systembolagets sida faktiskt skapar en
            allmän tilltro till samhällets åtgärder på detta område, dvs.
            att man har respekt för samhällets sätt att hantera alkoholen.
            Därför tror jag att det är viktigt att Systembolagets butiker
            är moderna, prydliga och har en god service och att man blir vänligt
            bemött i dem, dvs. att medborgarnas attityd till samhällets åtgärder
            i denna fråga i någon mån avgörs av hur Systembolaget utvecklas.
          </note>
          <note>
            Jag håller alltså fast vid att vi behöver kollektiva åtgärder.
            Jag tror också på högprispolitik. Men jag ska samtidigt erkänna
            att prissättningen måste anpassas till hur det ser ut i vår omvärld,
            och det är en svår balansgång. Vi kan inte nu se någon anledning
            att under överskådlig tid sänka priserna och att sänka skatterna.
            Vi måste pröva möjligheterna att behålla våra nuvarande införselregler,
            och vi måste också se hur långt vi kan komma när det gäller att
            få en anpassning från övriga Europa i fråga om en högre nivå för
            att attackera alkoholproblemen. Än så länge finner jag alltså
            inte någon anledning att överväga den politik som vi hittills
            har fört när det gäller priserna.
          </note>
          <note type="speaker">
            Anf. 45 LEIF CARLSON (m) replik:
          </note>
          <note>
            Fru talman! Prispolitiken är svår, det kan jag erkänna. Men jag
            tror att vägen är uppenbar och att det är lika bra att man under
            överskådlig tid - det måste vara mer än ett par år - successivt
            gör detta i stället för plötsligt med stora förändringar för att
            det inte ska bli större skador än nödvändigt. En plötslig ändring
            är det nämligen alltid en risk med. Därför måste man bedriva ett
            långsiktigt arbete.
          </note>
          <note>
            Sedan är alkohol självklart inte vilken handelsvara som helst.
            Därför är det inte heller någon som föreslår att det ska vara
            fri tillgänglighet utan att det naturligtvis ska vara fråga om
            licensierade affärer och att det ska vara strikta kontroller.
            Åldersgränser ska kontrolleras. Men vi kan ju inte ha Systembolaget
            bara för att kontrollera åldersgränser, utan det kan göras på
            annat sätt. Men om man går in i ett nytt samhälle måste man också
            respektera att myndighetsålder är myndighetsålder och inte ställa
            krav på ungdomar som är 18 år att de ska göra allt möjligt och
            är myndiga att göra det men att de just när det gäller denna enda
            sak, att få köpa t.ex. en flaska vin eller en burk starköl, inte
            är myndiga. Det finns ingen logik i detta.
          </note>
          <note>
            Detta kan man inte få förtroende för.
          </note>
          <note>
            Därför menar jag att socialministern ska ändra de saker som behövs
            för att vi ska få förtroende för en ny alkoholpolitik. Det är
            nämligen oerhört viktigt, eftersom vi är helt ense om att detta
            är ett av våra stora sociala problem som måste åtgärdas. Det räcker
            då inte med att man som tidigare står och pekar och förbjuder
            och säger usch och fy, därför att så fungerar det inte i det samhälle
            som vi lever i och ännu mindre i det samhälle som vi går in i.
            Där tycker jag att socialministern och jag är väldigt ense till
            skillnad från övriga här i kammaren.
          </note>
          <note type="speaker">
            Anf. 46 Socialminister LARS ENGQVIST (s):
          </note>
          <note>
            Fru talman! Det hade varit utmärkt om åldersgränsen i fråga om
            detta hade kunnat vara densamma som myndighetsåldern. Det skulle
            emellertid ge alldeles felaktiga signaler om vi nu sade att vi
            skulle sänka åldersgränsen för inköp. I ett läge då en ökad alkoholkonsumtion
            bland ungdomar och ett växande problem med missbruk bland ungdomar
            uppmärksammas - att vi inför det allmänna behovet av att ha en
            gemensam åldersgräns å ena sidan och att å andra sidan faktiskt
            inte ge några signaler om att vi tar lätt på missbruket bland
            ungdomar - har vi valt att inte lägga fram något förslag till
            en ändring när det gäller inköpsåldern.
          </note>
          <note type="speaker">
            Anf. 47 LARS GUSTAFSSON (kd) replik:
          </note>
          <note>
            Fru talman! Jag vill också se positivt på att socialministern
            anser att han svarar för tryckfrihetsförordningen och att han
            står bakom saker och ting som han säger och skriver. Jag skulle
            vilja höra en annan sak. Jag skulle vilja höra socialministerns
            syn på den svenska alkoholpolitiken. Ska denna präglas av och
            ha sin utgångspunkt i ett socialt ansvarstagande och i ett folkhälsoperspektiv
            eller inte?
          </note>
          <note type="speaker">
            Anf. 48 Socialminister LARS ENGQVIST (s):
          </note>
          <note>
            Fru talman! Jag vill framhålla att det förslag som regeringen
            nu har lämnat och som det ska beslutas om i dag i riksdagen präglas
            just av ett socialt perspektiv och av ett folkhälsoperspektiv.
            Jag menar att det är svårt att hävda dessa två perspektiv om man
            inte tar de steg som regeringen nu har gjort. Jag har tidigare
            förklarat att avvägningen mellan tillgänglighet och socialt ansvar
            bör se ut som den har gjort. Vi ökar tillgängligheten just för
            att minska konsumtionen på andra områden och skapa förtroende
            för de instrument vi har. Mitt svar är att detta är en politik
            som väl lever upp både till det sociala ansvaret och till folkhälsoperspektivet.
          </note>
          <note type="speaker">
            Anf. 49 LARS GUSTAFSSON (kd) replik:
          </note>
          <note>
            Fru talman! Om jag tolkar socialministern rätt anser han att
            det ska vara ett folkhälsoperspektiv på alkoholpolitiken. Det
            innebär alltså att socialministern inte delar den uppfattning
            som förs fram i hans egen proposition. Det står om förslaget om
            fler butiker följande: "En sådan åtgärd torde upplevas som positiv
            - - - av den handel som i dag anser sig missgynnad av att ligga
            långt från Systembolagets butiker".
          </note>
          <note type="speaker">
            Anf. 50 Socialminister LARS ENGQVIST (s):
          </note>
          <note>
            Fru talman! Sådana formuleringar strider inte mot det övergripande
            folkhälsoperspektivet. Det finns ett tillägg som är ganska viktigt,
            nämligen att vi, om vi ökar antalet butiker, kan säga till de
            handlare som hittills har föreställt sig att de bara kan klara
            sig om de själva får sälja vin att det problemet försvinner när
            vi väljer denna linje. Detta är ingen argumentation mot folkhälsoperspektivet.
          </note>
          <note type="speaker">
            Anf. 51 KENNETH JOHANSSON (c) replik:
          </note>
          <note>
            Fru talman! Jag har tre korta frågor. Den första handlar om införselreglerna.
            Jag uppfattar att vi är ganska överens om att vi ska arbeta hårt
            för att få behålla undantaget. Min fråga är vilken strategi man
            har och på vilket sätt regeringen agerar för att vi ska lyckas
            med det och nå framgång.
          </note>
          <note>
            Den andra frågan handlar om partihandelstillstånden och att Aloholinspektionen
            delvis ska få andra uppgifter. Min fråga är om det inte finns
            risk för att servicen blir sämre till dem som i dag får både goda
            råd och kunskap från Alkoholinspektionen i den delen.
          </note>
          <note>
            Den tredje och sista frågan gäller lördagsöppet på
          </note>
          <note>
            Systemet. Socialministern säger att han egentligen är ganska
            övertygad om att det inte leder till några problem. Efter att
            ha haft ganska många egna erfarenheter av socialtjänst och kontakter
            med polis och anhöriga till missbrukare kan jag säga att den bild
            jag får är en helt annan. Hur underbygger socialministern sin
            bedömning att detta inte ska leda till några problem?
          </note>
          <note type="speaker">
            Anf. 52 Socialminister LARS ENGQVIST (s):
          </note>
          <note>
            Fru talman! För det första vill jag när det gäller möjligheten
            att få behålla våra regler säga att vi i de förhandlingar som
            nu inleds hävdar att vi av folkhälsoskäl bör ha särskilda regler.
            Vi menar - det faller tillbaks lite grann på replikskiftet med
            Leif
          </note>
          <note>
            Carlson - att alkohol icke kan anses vara vilket livsmedel som
            helst. Vi anser inte att traktaten eller fördraget inom EU ska
            innebära att vi nödvändigtvis behöver följa de regler som gäller
            för varor i övrigt.
          </note>
          <note>
            Vår utgångspunkt är helt enkelt att diskutera från folkhälsoutgångspunkt
            och hävda vår ambition att behålla nuvarande regler.
          </note>
          <note>
            När det sedan gäller diskussionen om Alkoholinspektionen vill
            jag säga att det helt enkelt handlar om att få en enhetligare
            och enligt vår mening - regeringens bedömning - effektivare statlig
            myndighetsutövning på detta område. Jag har inga svårigheter att
            argumentera för att det förslag vi nu lämnar faktisk leder till
            en större tydlighet och att det blir lättare för dem som agerar
            på den svenska alkoholmarknaden.
          </note>
          <note>
            De får faktiskt lättare att uppfatta samhällets signaler i den
            struktur som vi föreslår.
          </note>
          <note>
            När det sedan gäller lördagsöppet bygger jag mina slutsatser
            på det som forskare på alkoholområdet och det sociala området
            har sagt. Det fanns inte, som man trodde, så entydiga uppgifter
            om vad som hände
          </note>
          <note>
            1982. När man ser materialet efteråt kan man konstatera att väldigt
            många av de slutsatser som drogs då sannolikt var överdrivna eller
            i några fall rent felaktiga. Vi kan också konstatera att omvärlden
            har erfarenheter som inte pekar åt detta håll.
          </note>
          <note type="speaker">
            Anf. 53 KENNETH JOHANSSON (c) replik:
          </note>
          <note>
            Fru talman! När det gäller införselreglerna hoppas jag - jag
            utgår också ifrån - att regeringen med kraft kommer att hävda
            den linjen.
          </note>
          <note>
            Beträffande partihandelstillstånden får jag konstatera att de
            alkoholpolitiska inslagen och aspekterna i det jobb som i dag
            görs när det gäller partihandelstillstånden kommer att begränsas.
          </note>
          <note>
            När det gäller lördagsöppet kan jag säga följande:
          </note>
          <note>
            De kunskaper och erfarenheter som verkligheten i form av socialarbetare
            och poliser, m.fl., redovisar -
          </note>
          <note>
            tillsammans med sunt förnuft - innebär att man ökar konsumtionen
            om man ökar tillgängligheten. Det är för mig och för Centerpartiet
            underlag för att i dag ta ställning mot det förslag som handlar
            om att öppna
          </note>
          <note>
            Systemet på lördagar.
          </note>
          <note type="speaker">
            Anf. 54 Socialminister LARS ENGQVIST (s):
          </note>
          <note>
            Fru talman! Det är just det sista som striden står om. Jag menar
            att tillgängligheten totalt till alkohol i svenska samhället inte
            ökar för att vi låter Systembolaget ha öppet på lördagar. I dag
            har vi en situation med försäljning vid sidan om de samhälleligt
            kontrollerade kanalerna. Detta förslag innebär att vi på sikt
            kan vrida om inköpskanalerna från illegala kanaler eller legala
            kanaler som vi inte förfogar över, dvs. införsel över gränserna.
            Jag tror inte att det behöver innebära att tillgängligheten de
            facto ökar i det svenska samhället.
          </note>
          <note type="speaker">
            Anf. 55 KERSTIN HEINEMANN (fp) replik:
          </note>
          <note>
            Fru talman! Jag ska också be att få tacka för svaret när det
            gäller tolkningen av resonemangen om alkoholkultur. Jag är verkligen
            inte emot yttrandefrihet. Tvärtom kämpar vi liberaler för att
            alla ska ha rätt att yttra sig. Det som störde mig lite grann
            var att omslaget såg ut som det gjorde. Många som inte läste boken
            kunde få uppfattningen att det var socialministerns politik inför
            2003 och framtiden.
          </note>
          <note>
            Socialministern borde ha blivit tillfrågad om han ville vara
            avbildad på första sidan och framställas på det där viset.
          </note>
          <note>
            Fru talman! Jag hade också en fråga till socialministern om Alkoholinspektionen,
            som Kenneth Johansson var inne på. Vi är kritiska till att man
            ska ta bort den. Anser socialministern att marknaden nu är så
            stabil att man kan lägga över ansvaret på flera andra myndigheter
            och i princip avskaffa Alkoholinspektionen? Det kunde vara intressant
            att få höra vad socialministern menar med att det blir en större
            tydlighet genom denna förändring, såsom ministern svarade Kenneth
            Johansson.
          </note>
          <note type="speaker">
            Anf. 56 Socialminister LARS ENGQVIST (s):
          </note>
          <note>
            Fru talman! Även jag reagerade när jag såg omslaget på boken.
            För det första tyckte jag att det var en förfärligt ful bild,
            men så upptäckte jag att den finns i ett register som vem som
            helst kan beställa från. För det andra gav det ett intryck att
            det var en skrift som jag hade gett ut. Men så fungerar det ju
            i vissa sammanhang när man inte förfogar över materialet. Jag
            kan förstå att någon läste det på det sättet, men nu har jag förklarat
            hur det ligger till. Och läs gärna själva intervjun! Den stämmer
            i allt väsentligt med min uppfattning, och jag tror att man har
            citerat mig korrekt.
          </note>
          <note>
            När det gäller Alkoholinspektionen är det två saker som vi har
            haft att ta ställning till. Det ena var de krav som har kommit
            från EU och som handlar om vår tillståndsgivning och vilka regler
            som ska gälla på det området. Vi har haft att väga dessa krav
            mot de krav som vi har för att driva en ansvarsfull alkoholpolitik.
            Att nu göra myndighetsutövningen tydligare, att flytta över en
            väsentlig del av Alkoholinspektionens arbete till en annan statlig
            myndighet innebär att det blir en tydligare myndighetsutövning
            och ett tydligare besked till handlarna på området om vart de
            ska vända sig, inte bara för att få nödvändiga tillstånd utan
            också för att få råd och information. Alkoholinspektionens arbete
            kommer alltså att fortsätta i dessa stycken inom en ny myndighet.
          </note>
          <note type="speaker">
            Anf. 57 KERSTIN HEINEMANN (fp) replik:
          </note>
          <note>
            Fru talman! Jag är medveten om att det riktades en del kritik
            mot partihandelstillståndet, men den handlade i första hand om
            avgifterna och de har ju förändrats.
          </note>
          <note>
            Jag anser fortfarande att regeringen har gått betydligt längre
            än vad som var nödvändigt och än vad
          </note>
          <note>
            EG-domstolen krävde. Det är mycket olyckligt att man avskaffar
            denna myndighet som har en helhetssyn och utför en helhetskontroll
            på detta område.
          </note>
          <note type="speaker">
            Anf. 58 THOMAS JULIN (mp) replik:
          </note>
          <note>
            Fru talman! Min fråga till socialministern gäller ungdomar och
            folkölet. Att ungdomar berusar sig på folköl tror jag vi är överens
            om och om att det också är väldigt lättillgängligt. Kan socialministern
            tänka sig att man återinför tillståndsgivning för folkölsförsäljning?
            Eller har socialministern någon annan idé om hur man ska komma
            åt problemet med att ungdomars berusningsmedel är väldigt lättillgängligt?
          </note>
          <note>
            Det finns ju i många affärer och på bensinmackar.
          </note>
          <note type="speaker">
            Anf. 59 Socialminister LARS ENGQVIST (s):
          </note>
          <note>
            Fru talman! Vi får ju möjlighet att diskutera dessa frågor när
            vi ska lägga fram förslag med utgångspunkt från Alkoholberedningens
            betänkande som väntas ganska snart. Det är alltså en rad frågor
            som vi kommer tillbaka till. Vi avgör ju inte allt på alkoholpolitikens
            område genom det beslut som ska fattas i dag.
          </note>
          <note>
            När Alkoholberedningen presenterar sitt betänkande får vi diskutera
            frågor om åldergränser och tillgänglighet. Så jag förväntar mig
            att vi ska kunna återkomma till Thomas Julins fråga.
          </note>
          <note type="speaker">
            Anf. 60 THOMAS JULIN (mp) replik:
          </note>
          <note>
            Fru talman! Frågan är ännu inte behandlad. Men har socialministern
            själv någon uppfattning i frågan?
          </note>
          <note type="speaker">
            Anf. 61 Socialminister LARS ENGQVIST (s):
          </note>
          <note>
            Fru talman! Nej, jag väntar med att diskutera detta tills vi
            har sett utredningen. På det här området, som på så många andra
            områden, gäller att det regelverk som finns ska följas. Vi har
            alla ett intresse av att se till att vi arbetar för att unga människor
            inte börjar dricka alkohol. Men vilka åtgärder som ska vidtas
            vill jag återkomma till.
          </note>
          <note type="speaker">
            Anf. 62 BERTIL PERSSON (m) replik:
          </note>
          <note>
            Fru talman! Alkoholpolitiken är både affektladdad och problemfylld.
            Det är framför allt två problem som vi har att hantera. Det ena
            är beroendet som har en stark genetisk bakgrund med ett kraftfullt
            endorfinfrisättande i samband med alkoholintag där det gäller
            tidigt att hitta de ungdomar som är tungt ärftligt belastade och
            sätta in åtgärderna just mot dessa riskgrupper.
          </note>
          <note>
            Det andra problemet gäller organskadorna där man kan nämna skador
            på lever, hjärna, hjärta och bukspottkörtel. Men alkohol har också
            goda effekter när det gäller åderförkalkningens sjukdomar. Det
            är i detta sammanhang som totalkonsumtionsresonemanget måhända
            kommer in och där det finns anledning att pröva detta mera vetenskapligt
            än vad vi har gjort hittills.
          </note>
          <note>
            Det finns många aspekter inom alkholpolitiken, och det är väldigt
            viktigt att inte fastna för en aspekt och driva den in absurdum,
            utan man måste väga olika aspekter mot varandra. Själv tycker
            jag att lördagsstängning är en åtgärd riktad direkt mot den heltidsarbetande
            delen av befolkningen, och det är nog inte den främsta riskgruppen.
          </note>
          <note>
            Den aspekt som skrämmer mig mest är ligorna.
          </note>
          <note>
            Det är den organiserade kriminaliteten, det är inte hembränningen
            utan det är de internationella smugglarligorna som genom denna
            verksamhet har skaffat sig en fast och stabil inkomst. Ligorna
            är välorganiserade. De tjänar stora pengar. De väjer inte för
            våld och mord med tanke på den stora ekonomiska vinning som verksamheten
            kan ge. Distributionskanalerna är nu uppbyggda.
          </note>
          <note>
            Det började med tobaken, när man drastiskt höjde tobaksskatten
            för att minska tobaksbruket. Då kom de internationellt förankrade
            ligorna i gång. Straffen var låga. Lastbilar värda mellan 14 och
            25 miljoner styck vällde in i landet. Chaufförerna visste inte
            vad lasten bestod av. De ägde inte bilarna. De hade garantier
            på
          </note>
          <note>
            1 miljon kronor i ersättning om de åkte fast.
          </note>
          <note>
            Nu har ligorna gått över till att smuggla sprit.
          </note>
          <note>
            EU:s kontroll är ytterligt bristfällig. Det finns 20
          </note>
          <note>
            personer i Tyskland som kontrollerar ett papper med en stämpel
            och en namnteckning. Det är den enda kontroll som förekommer av
            vart dessa laster tar vägen.
          </note>
          <note>
            Distributionen byggdes först upp i universitetsorterna, därför
            att studenter är priskänsliga. I dag finns det på universitetsorterna
            och i våra större orter en standardprissättning som innebär 20-25
            kr för ett paket cigarretter som ofta är svensktillverkade, 25
            kr för en vinflaska, 100 kr för en spritflaska och 150 kr för
            en flaska whisky, och det rör sig om kvalitetsmärken.
          </note>
          <note>
            Prisinstrumentet är redan satt ur spel, och det har skapat en
            stark, organiserad kriminalitet. Jag har sysslat mycket med de
            utsatta stadsdelarna, och jag kan konstatera att det är ligaledarna
            som gör klassresan i dessa stadsdelar. Det är ligaledarna som
            umgås med kändisar, som kör de lyxiga bilarna, som beundras av
            tonårsungdomarna och som blir föredömen.
          </note>
          <note>
            Detta är riktigt allvarligt.
          </note>
          <note>
            Det här vill vi inte ha. Det är en kräftsvulst i det svenska
            samhället. Denna lönsamma verksamhet bekämpas nog effektivast
            med att man minskar marknaden och genom att man använder krångel
            och skatter med försiktighet samtidigt som polisen jagar ligorna.
          </note>
          <note type="speaker">
            Anf. 63 YVONNE OSCARSSON (v):
          </note>
          <note>
            Fru talman! Alkohol är för många en känslig fråga att diskutera.
          </note>
          <note>
            Jag ska förresten börja med att yrka bifall till Rolf
          </note>
          <note>
            Olssons yrkande, men jag står fortfarande bakom en hel del motioner
            som inte behandlas här i dag.
          </note>
          <note>
            Måttlighetsdrickare, nyktra alkoholister, storkonsumenter, normaldrickare,
            högkonsumenter, missbrukare, alkoholister, nykterister är ord
            på människor som har någon relation till alkohol. Om man frågar
            människor räknar nästan alla sig själva till gruppen normaldrickare
            eller måttlighetsdrickare.
          </note>
          <note>
            Enligt all statistik hamnar ungefär 10 % av befolkningen som
            dricker i ett alkoholberoende. Det skulle betyda, vilket jag tycker
            att vi ska vara medvetna om, att enligt dessa siffror skulle ungefär
            35 av oss riksdagsledamöter vara beroende av alkohol. Det finns
            ingenting som säger att vi skulle vara förskonade från de här
            problemen.
          </note>
          <note>
            Alla de därute, alla de andra, alla de som dricker för mycket,
            alla de som inte är jag - när man talar om alkohol är det aldrig
            jag som dricker för ofta eller för mycket, utan det är de andra
            därute. Det är de andra som borde dra ned på sin konsumtion, de
            andra men inte jag. Jag, säger de allra flesta, är mycket sällan
            eller aldrig full. Det är de andra därute som borde dra ned på
            sin konsumtion. Jag dricker lagom mycket, och jag är lagom full.
          </note>
          <note>
            Då har jag några frågor att ställa: Dricker vi lagom och acceptabelt
            mycket i Sverige? Är konsekvenserna lagom många? Är anhörigas
            lidande lagom stort? Är antalet barn som lever i missbruk lagom
            många? Är barnens lidande lagom starkt? Är de alkoholrelaterade
            dödsfallen lagom många, liksom sjukvårdskostnaderna och behandlingskostnaderna?
            Är kommunikationsproblem och relationsproblem på grund av alkohol
            lagom stora? Överträffar glädjen och de positiva effekterna sorgen
            och de negativa effekterna på grund av att det finns alkohol i
            vårt land?
          </note>
          <note>
            Vi i Vänsterpartiet tycker att man ibland inte talar om huvudproblemen.
            Jag kan ge några exempel.
          </note>
          <note>
            Några har redan här i dag nämnt nattöppna restauranger och krogar,
            speciellt i storstäderna. Men jag som kommer från glesbygden kan
            tala om att det är ett jätteproblem ute i landet också.
          </note>
          <note>
            Polisen är den enda grupp som jag har hört som enad grupp protesterar
            mot nattöppna krogar och restauranger. Allmänhetens svar på våld
            i samband med restaurangbesök, i restauranger och utanför, är
            fler poliser. Vi vänsterpartister tycker inte att det är så enkelt,
            utan vi tycker att alkoholpolitiska konsekvenser måste lösas med
            enhetliga alkoholpolitiska insatser.
          </note>
          <note>
            Jag har en fråga till socialministern. I Polistidningen för några
            nummer sedan ställde förbundsordföranden i polisfacket en del
            frågor till socialministern som handlade om polisens insatser
            i samband med våld. Tyvärr ansåg socialministern att det handlade
            om personliga angrepp och valde därför att inte svara på frågorna.
            Jag ställer därför frågorna i polisernas ställe, för jag tycker
            att poliser tillhör den grupp i samhället som får ta och kanske
            se de värsta konsekvenserna av alkoholen. Därför tycker jag att
            de är berättigade att få svar. Är våld som är kopplat till alkohol
            i samband med krogbesök en polisiär fråga, och vad är socialdemokratins
            och regeringens förslag till lösning?
          </note>
          <note>
            Jag ska fortsätta lite grann på våldstemat. I Sverige finns det,
            som några har nämnt redan tidigare,
          </note>
          <note>
            "zoner" skyddade från alkohol eller som vi i alla fall vill ska
            vara skyddade: arbetsplatser, trafik, graviditet och uppväxt.
            Det tycker jag är bra. Jag tycker att man borde lägga till idrott
            som en skyddad zon.
          </note>
          <note>
            Vänsterpartiets idrottsansvarige Peter Pedersen och jag har därför
            skrivit en motion som handlar om öl och idrott, och jag vill gärna
            säga några ord om den motionen.
          </note>
          <note>
            En av Sveriges största idrottsföreningars supporterklubb lanserar
            ett öl på det osmakliga sättet att man använder en av Sveriges
            genom tiderna mest kända fotbollsspelare, som har fått ge namn
            och bild åt ölet.
          </note>
          <note>
            Det tycker jag är mycket osmakligt, och det gör mig ont med tanke
            på hur vi hedrar denna fotbollsstjärnas minne och framför allt
            med tanke på hans anhöriga.
          </note>
          <note>
            Det bidrar också, tror jag, till att den allmänna debatten blir
            fel och att ungdomars förebilder framställs på ett felaktigt sätt.
            Idrottsstjärnor liksom vi politiker är de starkaste grupperna
            av förebilder för framför allt ungdomar. Därför måste man vara
            väldigt försiktig med vad man gör.
          </note>
          <note>
            En ytterligare koppling är ju, som det sällan eller aldrig talas
            om, våld på och utanför idrottsarenor, som i stor utsträckning
            enligt poliser och ordningsvakter handlar om berusade människor.
            Det är ingen hop idrottsfantaster som nyktra och propra, utan
            det är berusade människor. Detta talas det aldrig om.
          </note>
          <note>
            I Frankrike beslutade man redan 1987 att förbjuda kopplingen
            alkohol och idrott i reklam. Därför tackade man förra året under
            fotbolls-VM i Frankrike nej till alkoholreklam, vilket jag tycker
            hedrar Frankrike.
          </note>
          <note>
            Beslutet överklagades naturligtvis av bryggeriet till
          </note>
          <note>
            EU-kommissionen men utan resultat. Det är en seger för de nationella
            alkohollagarna, som bedömdes som viktigare än den fria marknaden.
          </note>
          <note>
            Hälsoborgarrådet i Köpenhamn föreslår att man ska stoppa försäljningen
            av öl och annan alkohol på idrottsanläggningar. Det tycker jag
            att vi borde ta efter i Sverige.
          </note>
          <note>
            Fru talman! Vi kanske är många som tycker att alkoholreklamen
            är rätt bra. Jag tillhör dem, om man med bra menar att det leder
            till att vi köper och dricker mer alkohol, för det är så jag tror
            att lättölsreklamen fungerar. Jag tänker nämna en av dessa reklamer,
            och det gör jag på grund av att jag är norrlänning.
          </note>
          <note>
            I en reklam framstår vi norrlänningar som en grupp människor
            som när vi har riktiga brakfester, dvs. klassfester, träffas och
            dricker lättöl, och då är vi oss själva. Vem tror att detta är
            sant? Jag som norrlänning kan lova att vi inte dricker lättöl
            när vi har stora fester i Norrland.
          </note>
          <note>
            Indirekt reklam: Vi vet att alkholkonsumtionen bland tonårsflickor
            men även bland vuxna kvinnor ökar. Jag tänker på en del tjejtidningar,
            där läsekretsen till stor del är under den tillåtna alkoholgränsen
            så att säga. Man vänder sig alltså till flickor som är under 18
            år, men alkoholen har ändå en självskriven plats i artiklar. Jag
            vill nämna något om detta.
          </note>
          <note>
            Det finns s.k. vimmelreportage från krogar, där man frågar kändisar
            om det går att ha kul på krogen utan att dricka alkohol. Då svarar
            kändisarna:
          </note>
          <note>
            - ja, med hjälp av piller i så fall,
          </note>
          <note>
            - nej, det går inte, eller
          </note>
          <note>
            - ja, om man tar droger kan man ha roligt utan alkohol.
          </note>
          <note>
            Sedan vill jag citera en krönika i en av dessa tidningar som
            en ung tjej har skrivit. "Jag får vara snorfull om jag vill."
            Den kvinnliga krönikören vill beskriva hur orättvist det är att
            fulla pojkar accepteras medan fulla flickor anses vara jätteäckliga.
            Jag citerar igen, och jag ber om ursäkt för språket: "Jag kan
            vara snorfull, och mina manliga vänner ska inte säga ett skit."
            Så avslutas krönikan.
          </note>
          <note>
            Jag skulle kunna tänka mig att vara med i en debatt där socialministern
            och andra deltar där vi pratar om sådana här frågor: Vad kan jag
            tänka mig, jag som person, människa och medborgare i det här landet;
            vad är mitt bidrag till att sänka totalkonsumtionen i Sverige
            när det gäller alkohol? Vad kan jag göra?
          </note>
          <note>
            Vi pratar hela tiden om de andra där ute, storkonsumenterna och
            alkoholisterna, men så enkelt är det ju inte. Vad kan jag göra?
            Det skulle jag tycka var ett spännande debattämne.
          </note>
          <note>
            Jag ska avsluta med några ord från CAN:s undersökning av skolelevers
            drogvanor från 1997, som har rubriken Man dricker som man tycker:
            Det finns ett samband mellan den egna alkoholkonsumtionen och
            åsikter om alkoholen som samhällsproblem. Av dem som har högst
            alkoholkonsumtion instämmer bara
          </note>
          <note>
            23 % i att alkoholen är ett stort samhällsproblem. I
          </note>
          <note>
            gruppen med lägst alkoholkonsumtion instämmer hela 44 %. 59 %
            av högkonsumenterna tycker att det finns för mycket alkoholrestriktioner
            i Sverige, jämfört med bara 24 % av dem som dricker lite.
          </note>
          <note type="speaker">
            Anf. 64 ULLA-BRITT HAGSTRÖM (kd):
          </note>
          <note>
            Fru talman! Min första tid som lärare var på den tiden då man
            använde de gamla spritstencilapparaterna, där vi vevade fram våra
            kopior. Men det var på den tiden som skolorna hade råd med läroböcker
            till eleverna. Jag minns en skylt på väggen bredvid stencileringsapparaten
            som ett råd för att vi inte skulle förstöra våra kopior. Där stod:
            Låt inte spriten flöda!
          </note>
          <note>
            Några skrattade åt detta budskap, men det är ett tänkvärt budskap.
            Det är en politisk fråga att dra åt kranarna för att minska flödet.
            Att minska tillgängligheten minskar bevisligen också alkoholskadorna.
            All tillgänglig forskning visar att det finns ett starkt samband
            mellan tillgänglighet och alkoholskador. Attitydförändringar,
            begränsad tillgänglighet, försäljningsmonopol och prispolitik
            är viktiga instrument.
          </note>
          <note>
            Fru talman! Jag har läst statsministerns regeringsförklaring
            minst tio gånger för att finna något om drogproblematiken. Den
            nämns inte. Jag är oerhört förvånad, eftersom drickandet blivit
            ett stort ungdomsproblem.
          </note>
          <note>
            Kristdemokraterna vill ha fortsatt lördagsstängt på
          </note>
          <note>
            Systembolaget. Effekter av lördagsstängningen som påvisats är
            ca 5 000 färre omhändertaganden av berusade, ca 900 färre ingripanden
            vid lägenhetsbrott, ca 500 färre misshandelsbrott och ca 700 färre
            ingripanden vid bråk. Vid stängningen 1982 konstaterades minskat
            fylleri och lägenhetsbråk med uppåt 10 %.
          </note>
          <note>
            Boken Alkoholkultur, som vi just har hört talas om, med socialministern
            så att säga som gisslan, redovisar att vi är helgsupare. 60 %
            av all alkohol som konsumeras dricks över veckosluten.
          </note>
          <note>
            Låt kvinnor och barn slippa misshandel under helgerna. Alkohol
            och kriminalitet är starkt relaterade till varandra. Två av tre
            brottslingar är alkoholpåverkade. Kvinnor och män är mycket drabbade.
            Även om kvinnovåldet visar sig relaterat till alkohol på så sätt
            att kvinnorna är berusade i endast hälften av fallen, finns ändå
            alkohol med i den andra hälften.
          </note>
          <note>
            Det räcker för att inse att det är mycket allvarligt.
          </note>
          <note>
            Det vi i dag upplever är skrämmande. Förra året togs 1 250 kraftigt
            berusade ungdomar under 20 år in på Maria ungdomsklinik för vård.
            Den yngsta var bara nio år. Det är dessa flickor som lätt blir
            offer för gruppvåldtäkter och annat elände. Ungdomar måste förstå
            att en senare debut medför hälsovinster. Information om SANT är
            viktig i skolan. Lägerdagar med attityddiskussioner, studiecirklar
            med elever som ledare, temadagar, hälsoäventyr osv. måste stimuleras
            i skolorna, och vuxna måste avstå från att spela en dubbelroll.
            Föräldrarnas roll blir ofta bortglömd.
          </note>
          <note>
            Föräldraansvaret måste stödjas på alla sätt.
          </note>
          <note>
            Fru talman! Arbetarskyddsstyrelsen har gett ut föreskrifter om
            arbetsanpassning och rehabilitering vid missbruk av alkohol eller
            andra berusningsmedel.
          </note>
          <note>
            Arbetsgivaren ska dessutom klargöra vilka interna regler och
            rutiner som gäller om arbetstagare uppträder påverkad i arbetet.
            I de allmänna råden sägs att arbetsgivaren lämpligen kan ta fram
            ett handlingsprogram i samråd med arbetstagarna om hur olika slag
            av missbruk kan hanteras. Det handlar också om förebyggande arbete.
            I ALNA-rådet tror man att bara hälften av företagen har ett sådant
            program. Detta vore något för regeringen att följa upp.
          </note>
          <note>
            Alkohol under graviditeten kan medföra livslångt men och lidande
            för det barn som föds. Det finns längre ingenstans, säger man,
            att placera nyblivna mammor med de här problemen. Vi vet att kvinnor
            tål alkohol sämre än män. Debutåldern för alkohol har sjunkit,
            särskilt för flickor som tagit över pojkarnas beteende.
          </note>
          <note>
            Kvinnors alkoholmissbruk har gjorts mera synligt.
          </note>
          <note>
            De kvinnor som träder fram och visar mod hjälper andra kvinnor.
            Det anses fortfarande mera skamligt när kvinnor missbrukar alkohol.
            Alkoholbruket får aldrig glorifieras, men det är heller inte rätt
            att kvinnor ska komma på undantag vad gäller forskning och vård.
            Jag vill därför redan nu yrka bifall till reservation 7, mom.
            3, där vi pekar på att det finns könsspecifika skillnader mellan
            manliga och kvinnliga alkoholister psykologiskt, psykiatriskt,
            medicinskt och socialt, något som Kerstin Heinemann från Folkpartiet
            redan har sagt i denna talarstol. Forskningen är därför oerhört
            angelägen, men har på senare tid hamnat i skymundan för kvinnors
            del.
          </note>
          <note>
            Socialtjänsten har stor kunskap om alkoholskador, men minskade
            resurser begränsar insatserna. Den
          </note>
          <note>
            1 november 1998 fick ca 20 300 missbrukare av alkohol, narkotika,
            läkemedel eller andra lösningsmedel vårdinsatser inom socialtjänstens
            individ- och familjeomsorg. Andelen kvinnor var 30 %. Jag vill
            också påpeka att frivilligorganisationernas långa erfarenhet och
            stora förmåga att göra insatser måste tas till vara.
          </note>
          <note>
            Till slut, fru talman: Jag hoppas inte få uppleva en gång till
            att statsministern ger en regeringsförklaring som inte innehåller
            något om drogproblematiken.
          </note>
          <note>
            Regeringsförklaringen säger att Sverige ska vara en ledande kunskapsnation,
            en ledande IT-nation och en nation i mångfald, ska ha en nationalekologisk
            balans, ska vara en nation som kan utvecklas genom människors
            arbete och företagsamhet och ska befästa sin position som en ledande
            välfärdsnation. Varför kan det då inte stå på pränt att det ska
            handla om en nykter nation, eller åtminstone en lördagsnykter.
          </note>
          <note>
            Rikspolisstyrelsen räknar med att våldet kommer att öka vid lördagsöppet,
            och vi bugar med mössan i hand samtidigt som vi drar ned polisresurser.
            Det är en politik utan sunt förnuft.
          </note>
          <note type="speaker">
            Anf. 65 ELVER JONSSON (fp):
          </note>
          <note>
            Fru talman! Alkoholpolitiken kan ses som en byggnad med många
            byggstenar som måste ligga rätt för att klara påfrestningarna.
            Viktigt är att se till helheten, men framför allt att politiken
            inriktas på att hålla tillbaka den totala konsumtionen som i sin
            förlängning så starkt påverkar skadorna.
          </note>
          <note>
            Den sedan länge utlovade och starkt försenade alkoholpolitiska
            propositionen 134 lider av flera motsägelsefulla resonemang mellan
            mål och åtgärder.
          </note>
          <note>
            Den som hade hoppats och trott att regeringens proposition skulle
            vara en offensiv mot överkonsumtion och alkoholskador blir besviken.
            Nya socialpolitiska grepp som skulle motverka det som regeringen
            själv varnar för uteblev. I stället har de kommersiella intressena
            inom alkoholindustri och restaurangnäring alltmer fått breda ut
            sig. Politiken riktas väldigt starkt in på det man kallar missbruk,
            medan det mer traditionella bruket lämnas därhän, trots att såväl
            regeringen i propositionen som i övrigt utskottet samtidigt varnar
            för vad som blir följden av en ökad konsumtion.
          </note>
          <note>
            Den vetenskapliga kunskapen är att om alkoholkonsumtionen ökar
            så ökar skadorna mångdubbelt.
          </note>
          <note>
            Detta har regeringen bortsett från, och utskottet har inte i
            avgörande grad korrigerat en sådan attityd. Ofta återkommer regeringen
            till att hänvisa till internationaliseringens effekter, men det
            är att göra det bekvämt för sig. Visst kan man påstå att vår EU-
          </note>
          <note>
            anslutning, det ökade resandet, nya attityder etc. spelar in,
            men när detta är sagt måste vi ändå erkänna att väldigt mycket
            av våra problem på grund av alkoholkonsumtion är så att säga hemmatillverkade.
          </note>
          <note>
            Socialministern har medverkat i en nyutkommen bok, och det har
            blivit ett stort debattämne i dag. Han säger att han inte vill
            stå till svars för det, som jag tolkar det, besvärande sällskapet.
          </note>
          <note>
            Det tycker jag är okej. Sådant kan man inte råda över. Men socialministern
            säger: Läs mina åsikter, för de är utmärkta. Då blir jag verkligt
            bekymrad. Han säger: Jag har debattekniken att när jag träffar
            en vänsterman är jag en högerman. När jag träffar högerfolk är
            jag närmast revolutionär. När jag träffar alkoholbranschen tar
            jag på mig en godtemplarkappa. När jag umgås med nykterhetsrörelsen
            är det bryggarnas intressen jag driver.
          </note>
          <note>
            Fru talman! Den ambivalensen är nog lika stor som i regeringens
            hållning i EU- och EMU-frågor.
          </note>
          <note>
            Den är svår att överträffa. I stället blir det glada tillrop:
            Vi behöver nog en skattesänkning. Vi behöver mer tillgänglighet.
            Socialministern sjunger måttlighetens höga visa. Men han säger
            ingenting om ungdomars utslagning, ingenting om missbrukets misär
            och misshandlade människors, ofta kvinnors, situation. Knappast
            med ett ord berör han den gigantiska samhällsekonomiska utgift
            som alkoholkonsumtionen totalt för med sig.
          </note>
          <note>
            Nu när ministern erkänner att han är så kluven i sitt sätt att
            vara blir min fråga: Vilken inställning hade socialministern när
            han skrev propositionen?
          </note>
          <note>
            Vilken attityd intog han då gentemot den lagstiftande församlingen?
            På den punkten är det ganska avgörande vad socialministern ger
            för deklaration. Mitt intryck är, åtminstone när jag läser det
            socialministern säger så utmärkt i boken, att de sociala intressena
            har fått vika för alkoholprofitens intressen.
          </note>
          <note>
            I regeringens och socialministerns deklarationer är det en kluvenhet.
            För att inte vara negativ kan jag säga att det rent verbala i
            propositionen i många stycken är bra. Men vi saknar åtgärderna
            och verktygen. Jag hoppas att socialministern återkommer med fler
            besked. Vad vill regeringen göra för att komma åt det man ändå
            säger är så allvarligt?
          </note>
          <note>
            Fru talman! Jag har sedan mitten av 1980-talet pläderat för några
            alkoholfria zoner. Det har skett i såväl motioner som i ett antal
            interpellationsdebatter.
          </note>
          <note>
            Min tes har varit att vi borde hålla några områden helt fria
            från alkohol. Jag har preciserat det i vad jag kallar för "alkoholfria
            öar". Då liksom nu tror jag på värdet av att några av följande
            områden skall hållas helt fria från alkohol: arbetslivet, trafiken,
            barnaåren och tidiga ungdomsår, gruppen redan alkoholskadade samt
            blivande mammor under graviditeten.
          </note>
          <note>
            Fru talman! Det gläder mig att man såväl i propositionen som
            i utskottets betänkande använder sig av denna terminologi för
            dessa punktinsatser på alkoholpolitikens område. På ett par områden
            har det genomgående skett en förbättring. Med det har långt ifrån
            varit självklart. På både 1960- och 1970-talet var det oklart
            vad myndigheter och Socialstyrelsen ansåg om alkoholkonsumtion
            hos kvinnor under graviditeten. Man kunde inte uttala sig bestämt
            om skadeverkningarna, och därför avstod man.
          </note>
          <note>
            Gruppen redan alkoholskadade har stora bekymmer. Oftast tvingas
            de människorna avstå från gemensamma sammankomster eftersom utbudet
            och pressen att dricka alkohol är alltför stort. Det gäller inte
            bara i det privata umgänget. Det gäller i staten, i kommunala
            bolag, hos myndigheter och förvaltningar. Detta för att nu citera
            en av riksdagsmotionerna där två av riksdagens vice talmän förordar
            en alkoholfri representation.
          </note>
          <note>
            Att det moderna samhället misslyckats att ge våra barn och ungdomar
            en alkoholfri uppväxt är ett stort nederlag. På trafikområdet
            är det i ett internationellt perspektiv ganska hyggligt. Skärpningar
            av trafiknykterhetslagstiftningen med i första hand sänkta gränsvärden
            har gett goda effekter. Ändå vet vi att hundratals dödas och att
            tusentals svåra olyckor är direkt alkoholrelaterade. Arbetslivet
            har på vissa områden förbättrats när det gäller nykterheten, men
            mycket återstår.
          </note>
          <note>
            Jag har med dessa exempel velat visa på att det finns en folklig
            acceptans för att vi håller vissa områden helt fria från alkohol.
            Men tydligheten från såväl statsmakten och andra organ måste vara
            betydligt större.
          </note>
          <note>
            När den svenska alkoholpolitiken år 1977 lades fast var det för
            att begränsa den totala alltför höga konsumtionen och därigenom
            komma till rätta med missbruk och motverka alkoholskador. Tio
            år senare preciserar man som mål att en 25-procentig minskning
            skulle uppnås år 2000. Under 90-talet kom den ambitionen av sig.
            Man lät målet för år 2000 kvarstå, även om man klargjorde att
            man betvivlade möjligheten att nå det.
          </note>
          <note>
            Att detta inte har blivit möjligt är inte så konstigt.
          </note>
          <note>
            Flertalet beslut på alkoholområdet har gått i mer tilllåtande
            riktning. Ofta har det byggts på myter. En sådan var att om fler
            krogar hade ett ökat antal besökande skulle ett trist hemmasupande
            närmast upphöra. Konsumtionen skulle ske, påstods det, i kultiverade
            former.
          </note>
          <note>
            Vad som har hänt är att antalet utskänkningsställen under ett
            dussintal år har fördubblats. Här i
          </note>
          <note>
            Stockholmsområdet kan man välja på ett par tusen utskänkningsställen.
            En del har dessutom nattöppet.
          </note>
          <note>
            Det s.k. kultiverade umgänget har ofta resulterat i knivslagsmål
            och ständiga bråk i krogfarstun. Inte sällan har också skjutvapen
            använts till skada och i flera fall till en ond bråd död.
          </note>
          <note>
            Till samhällets nederlag hör att det för ungdom i praktiken inte
            finns några alkoholfria nöjesplatser.
          </note>
          <note>
            Visst är det ett fattigdomsbevis, socialministern, att det snart
            bara är McDonalds som har ett alkoholfritt utbud?
          </note>
          <note>
            Ungdomars allt tidigare alkoholdebut sätter djupa och svåra spår.
            Den bilden blir kusligt tydligt om man t.ex. gör ett nattligt
            besök på Maria ungdomsklinik här i Stockholm. Det finns nätter
            där det kan komma in ett dussintal ungdomar, i regel i de mycket
            tidiga tonåren. Det sades i ett tidigare inlägg att en del inte
            ens hade fyllt tio år. De blir ofta ditforslade, nedblodade och
            nedspydda. På kliniken görs ett jättejobb av såväl social som
            medicinsk art. Men visst är det ett nederlag att den tidiga debuten
            får skörda så många offer.
          </note>
          <note>
            Ett nytt fenomen under 90-talet var också att man i många skolor
            inte kunde fullfölja avslutningsdagarna på grund av för mycket
            fylla. Undervisningen gick inte att upprätthålla. Bråken var ett
            slag så allvarliga att flera skolor inte kunde ta ansvar för skoldagens
            genomförande. Jag förordar, fru talman, inte nya kärnämnen i skolan.
            Men visst skulle det behövas mer av social kompetens.
          </note>
          <note>
            Därför tycker jag att det ekar lite ihåligt här i salen när socialministern
            säger att han har prioriterat skyddet för ungdomen. På vilka punkter
            har regeringen satt in åtgärder för att klara den prioriteringen?
          </note>
          <note>
            Det har också blivit på modet i vårt land att efter jobbet gå
            på ölstuga. Självfallet ska vuxna personer i ordnade former ha
            den rättigheten. Men när tendensen är att det sker dagligen med
            en hög konsumtion är det fara å färde. Det fenomenet blir tydligt
            inte minst på våra högskolor och universitet.
          </note>
          <note>
            En kurator vid en av högskolorna påstår att han räknar med att
            uppemot var tionde student inte kommer ut i arbetslivet. På frågan
            varför var hans enda kommentar: Man kan inte under studietiden
            dricka varje dag och ändå tro att det ska fungera. Den typen av
            utslagning, sade kuratorn, är i dag ett faktum.
          </note>
          <note>
            Ett eftersatt område på skolområdet är ANT-
          </note>
          <note>
            undervisningen. Tidigare hade länsskolnämnderna ett ansvar för
            detta. Det var många eldsjälar i lärargrupperna som engagerade
            sig för en relevant kunskap i dessa ämnen.
          </note>
          <note>
            Mångas iakttagelse och mitt påstående är: Regeringen har en för
            slapp inställning till alkoholintressena. Många serviceställen
            för medborgarna av annan karaktär som t.ex. tingsrätter, registrering
            av egendom, postservice på landsbygden och närhet till traditionella
            institutioner försvinner samtidigt som glesbygdens vägnät blir
            allt sämre. Det har försvårat för många medborgare.
          </note>
          <note>
            Den enda statliga expansionen som nu förordas och förmodligen
            verkställs är fler systembutiker ute i landet. Till det kommer
            att regeringen och utskottsmajoriteten förordar lördagsöppet på
            Systemet trots att man har vetskap att färre köp genom lördagsstängt
            gynnade den allmänna nykterheten.
          </note>
          <note>
            Fru talman! Min tes är: Ska man ha lördagsöppet vore det mer
            angeläget att arbetsförmedlingen och socialbyrån trädde i tjänst.
            Så länge det inte sker är det rimligt att systemgrinden är låst.
          </note>
          <note>
            Det finns beräkningar som visar på att konsekvenserna av en mer
            anpassad alkoholpolitik med införda lättnader och större frihet
            blir fler skadade och fler dödade.
          </note>
          <note>
            Vi har en förpliktelse till det vi lovade i Pariskonferensen
            1995 - att engagera oss för en restriktiv och socialt inriktad
            alkoholpolitik. Det motsägelsefulla resonemanget mellan mål och
            åtgärder kommer inte att räcka till.
          </note>
          <note>
            Självfallet tror jag inte att Sverige blir något slags alkoholfri
            ö i välfärdssamhället. Men vi har ett ansvar både mot oss själva
            och framför allt mot de människor som i det här sammanhanget måste
            betraktas som svaga. Dit hör ungdomsgenerationen som nu så hårt
            exploateras av kommersiella intressen och skrupelfria profitörer,
            som sätter sitt eget vinstintresse före mänskliga hänsyn.
          </note>
          <note>
            Allra sist vill jag säga att Sverige har en stark tradition av
            en socialt inriktad alkoholpolitik. Den har i ett internationellt
            perspektiv varit framgångsrik. Det finns anledning att slå vakt
            om den och förstärka de instrument som medverkar till att vi får
            en socialt styrd alkoholpolitik. Flera reservationer har den innebörden.
            Det finns alltså anledning att stödja dem.
          </note>
          <note type="speaker">
            Anf. 66 Socialminister LARS ENGQVIST (s):
          </note>
          <note>
            Fru talman! Elver Jonsson tillhör dem som på något sätt söker
            strid för stridens egen skull. Jag tror att jag har förklarat
            min hållning i alkoholpolitiska frågor sju gånger här i riksdagen.
            Jag höll ett långt anförande i den här debatten där jag har förklarat
            mina synpunkter. Ändå frågar Elver Jonsson: Vad tycker socialministern?
          </note>
          <note>
            Jag tycker att min hållning är alldeles klar. Vi står fortsättningsvis
            också för de grundläggande principerna i svensk alkoholpolitik;
            totalkonsumtionsmodellen gäller, prispolitiken ska gälla och vi
            ska slå vakt om Systembolaget. Detta är viktiga instrument.
          </note>
          <note>
            Vi ska dessutom prioritera ungdomen. Elver Jonsson frågar: Var
            finns detta? Jag ska nämna ett exempel. Alldeles nyligen beslutade
            regeringen att ge stöd till IOGT i dess samarbete med idrottsrörelsen
            för att under fyra år bygga upp alkoholfria miljöer. Det blir
            en jättesatsning där regeringen satsar 15 miljoner av totalt 30
            miljoner kronor för att bygga upp denna verksamhet. Jag tror att
            man kan arbeta tillsammans med folkrörelser för att skapa alkoholfria
            miljöer.
          </note>
          <note>
            Elver Jonsson gör en poäng av att jag argumenterar åt det ena
            hållet när jag talar med nykterhetsrörelsen, och åt det andra
            hållet när jag talar med branschen. Läs noggrant vad jag säger!
            Nykterhetsrörelsen behöver också reflektera över hur vi gör med
            skattepolitiken, och det påpekar jag. Branschen behöver däremot
            diskutera - och det säger jag - att nykterhetsrörelsen har en
            stark poäng, nämligen att det från samhällelig synpunkt egentligen
            bara finns ett respektabelt perspektiv på alkoholdrickande - och
            det är folkhälsan. Detta försöker jag övertyga branschen om. Är
            det att svika uppdraget att upplysa branschen om att det är folkhälsan
            som gäller?
          </note>
          <note type="speaker">
            Anf. 67 ELVER JONSSON (fp) replik:
          </note>
          <note>
            Fru talman! Socialministern säger att principerna fortfarande
            ligger fast. Det är riktigt. Jag påstår att i deklarationen i
            propositionen är det väldigt mycket som är bra, för att inte säga
            helt okej. Men det är på åtgärdssidan som man blir så tomhänt!
          </note>
          <note>
            Socialministern säger för att två sina händer: Vi har ändå släppt
            i väg ett antal miljoner till godtemplarrörelsen och idrotten.
            Fru talman! Jag tycker att detta är utmärkt. Men detta blir det
            enda och det bärande. I övrigt har man ju haft en tillåtande hållning
            -
          </note>
          <note>
            och där faller ansvaret inte bara på socialministern och statsmakten
            utan också på våra kommuner - och sett det hela i ett serviceperspektiv
            och inte i ett socialt perspektiv.
          </note>
          <note>
            Jag skulle vilja att socialministern tar ny sats där hans företrädare,
            partivänner och andra, haft en gemensam bas - nämligen att det
            ska vara det sociala som styr.
          </note>
          <note>
            Det är självfallet bra att vi försöker förstå varandras argument.
            Det öppna samtalet är en god liberal tes som jag uppskattar att
            socialministern instämmer i.
          </note>
          <note>
            Men jag tycker att man i propositionen bortser för mycket från
            det som vi vetenskapligt har kunnat dokumentera. Vi nonchalerar
            nu de löften vi har gett både WHO och vid den konferens vi höll
            i Paris.
          </note>
          <note>
            Konferensen upprepas nästa år i december här i
          </note>
          <note>
            Stockholm. Den internationella insatsen förpliktar.
          </note>
          <note>
            Jag tycker att de goda sidorna i svensk alkoholpolitik
          </note>
          <note>
            - för de finns, framför allt historiskt - borde vara en god exportvara
            till det europeiska samarbetet.
          </note>
          <note type="speaker">
            Anf. 68 Socialminister LARS ENGQVIST (s):
          </note>
          <note>
            Fru talman! På den sista punkten håller jag med
          </note>
          <note>
            Elver Jonsson. Vi arbetar för detta. Jag redovisade att vi i
            den diskussion vi för i EU:s hälsoministerråd tar upp just hur
            vi ska se till att få ett folkhälsoprogram på alkoholpolitikens
            område. Intresset för detta ökar i övriga Europa, och det är ganska
            viktigt.
          </note>
          <note>
            Jag nämnde satsningen på projektet med IOGT
          </note>
          <note>
            och idrottsrörelsen som ett enda exempel. Jag har tidigare sagt
            att vi kommer att få anledning att ta ställning till hela frågan
            om utskänkning, om tider för restauranger och liknande. Det är
            en jättestor frågeställning som vi diskuterar när det gäller ambitionen
            att se till att vi klarar vårt åtagande för ungdomar och alkohol.
            Det finns alltså flera exempel, och det finns mycket som händer.
            Jag nämnde bara ett exempel som visar hur vi faktiskt tror på
            ett samarbete med folkrörelserna på det här området.
          </note>
          <note type="speaker">
            Anf. 69 ELVER JONSSON (fp) replik:
          </note>
          <note>
            Fru talman! Vi har velat peka på den kluvenhet som socialministern
            har haft i sina skriftliga inlägg i olika sammanhang. Han har
            i sina inlägg här inte heller ändrat på det intrycket.
          </note>
          <note>
            Vi i Sverige är ju inte rädda för att göra mycket starka insatser
            mot det som vi anser vara skadligt. Om några dagar får vi, på
            bl.a. socialministerns förslag, en ny lag om att använda dubbdäck
            i vinter på våra bilar. Det är en stor utgift för väldigt många
            människor. Men det sägs att 10, 20 eller kanske 30 människoliv
            kommer att sparas - och då gör det inget att det för folkhushållet
            kostar några miljarder kronor.
          </note>
          <note>
            Men när det gäller en alkoholpolitik som skulle kunna äventyra
            en social hållning till det hela, och där vi faktiskt skulle kunna
            rädda tusentals liv som annars går en för tidig död till mötes,
            har man inte lagt ned samma politiska tyngd.
          </note>
          <note>
            Fru talman! Lite raljant skulle man kunna säga:
          </note>
          <note>
            Det är bra med flera dubbar, men gärna lite färre nubbar! Det
            skulle öka trafiksäkerheten och förbättra folkhälsan.
          </note>
          <note type="speaker">
            Anf. 70 GÖRAN MAGNUSSON (s):
          </note>
          <note>
            Fru talman! Alkohol är inte vilken vara som helst.
          </note>
          <note>
            Det har deklarerats från flera talare här i salen i dag.
          </note>
          <note>
            Som en av motionärerna 1988 i anledning av en proposition som
            hette Sverige och den västeuropeiska integrationen väckte jag
            en motion som sökte värna den svenska alkoholpolitiken. Vi hade
            ett yrkande som innebar att just alkohol och tobak skulle undantas
            från integrationsarbetet just med motiveringen att alkohol inte
            är vilken vara som helst. Det yrkandet avvisades av riksdagen.
          </note>
          <note>
            I motionen yrkades också att Sverige i förhandlingsarbetet skulle
            söka värna grunderna för den svenska alkoholpolitiken. Det var
            så riksdagen formulerade sitt beslut på den punkten. Integrationsarbetet
            skulle alltså ta sikte på att grunderna för den svenska alkoholpolitiken
            skulle värnas.
          </note>
          <note>
            Man kan naturligtvis ha olika meningar om hur resultatet har
            blivit nu efter mer än tio år. Men det är ju ingen tvekan om att
            Sveriges medlemskap och den allmänt tilltagande internationaliseringen
            har påverkat den svenska alkoholpolitiken. Socialministern nämnde
            de monopol som vi varit tvungna att ge upp för att klara skärningspunkten
            mellan den svenska synen och
          </note>
          <note>
            EU:s syn på alkoholpolitiken, nämligen att man i EU
          </note>
          <note>
            fortfarande betraktar alkohol som vilken vara som helst. Den
            omfattas alltså av reglerna om fri rörlighet, och det får inte
            finnas några restriktioner och hinder för handel och annat. Trots
            detta har domstolen i
          </note>
          <note>
            Luxemburg slagit fast att Systembolagsmonopolet är förenligt
            med Romtraktaten. Det är naturligtvis en väldig framgång och utgör
            en väsentlig grund för vår fortsatta alkoholpolitik.
          </note>
          <note>
            Samtidigt måste man konstatera att i det tio-tolvåriga perspektivet
            har den väsentliga strukturella förändringen i den svenska alkoholpolitiken
            varit att den s.k. desintresseringsprincipen har försvagats kraftigt.
            Kommersialiseringen har vunnit ett kraftigt insteg i politiken
            och i tänkandet och tyckandet i de här frågorna. Det kan man beklaga.
            Den riktigt stora principiella grundbulten för svensk alkoholpolitik
            har ju faktiskt varit just desintresseringspolitiken. Monopolen
            har uppstått för att förhindra att privata kommersiella intressen
            ska styra alkoholpolitiken.
          </note>
          <note>
            Det är kanske mot den bakgrunden som man också ska förstå kritiken,
            för att inte säga upprördheten i vissa sammanhang, mot OAS, dvs.
            det oberoende alkoholsamarbetet. I den frågan har många, framför
            allt folkrörelsemänniskor som har decennier av engagemang i de
            här frågorna bakom sig, upplevt att statsmakten har satt sig i
            samma båt som alkoholkapitalet. Utifrån den utgångspunkten känns
            det väldigt bra att utskottet har varit lyhört och känt av strömningarna.
            Man säger att man inte kan acceptera de tankar som regeringen
            har på den punkten. Regeringen får återkomma till riksdagen för
            att visa detta. Jag tycker att det är bra och tillfredsställande.
          </note>
          <note>
            Fru talman! Från min synpunkt tycker jag däremot att själva frågan
            om försöket med lördagsöppet är mindre tillfredsställande. Men
            jag tänkte se det lite ur ett annat perspektiv, nämligen hur majoriteten
            kring försöksverksamheten med lördagsöppna butiker skapas. Det
            görs faktiskt genom att Moderata samlingspartiet med glädje och
            entusiasm ansluter sig till denna försöksverksamhet som väl där
            betraktas närmast som en parentes inför det stora genombrottet
            med lördagsöppet även efter försöksverksamheten.
          </note>
          <note>
            Även socialministern uttalade faktiskt här att han kände sig
            om inte helt övertygad, så i alla fall ganska säker på att försöksverksamhetens
            resultat skulle bli att Systembolaget skulle ha lördagsöppna butiker
            i fortsättningen. Det är kanske ett lite tråkigt uttalande med
            hänsyn till tilltron till själva försöksverksamheten som sådan.
          </note>
          <note>
            Jag tycker att det är beklagligt att det är Moderata samlingspartiet
            som stöder denna försöksverksamhet.
          </note>
          <note>
            Det gör för all del också Folkpartiet, men det är Moderata samlingspartiet
            som är majoritetsskapande. Det är samma parti som säger emot nästan
            varje annat förslag som regeringen har lagt fram inom alkoholpolitiken.
            Majoriteten består alltså till stor del av ett parti som vill
            föra en helt annorlunda alkoholpolitik.
          </note>
          <note>
            Man vill inte straffbelägga innehav eller köp av svartsprit.
            Det är faktiskt ett av de väsentligaste förslagen i regeringens
            resonemang kring lördagsöppet.
          </note>
          <note>
            Man ska dels öka tillgängligheten, dels se till att svartspritshanteringen
            går ned genom en kriminalisering. Men detta ställer alltså inte
            Moderata samlingspartiet upp på. Det finns flera andra punkter
            där Moderata samlingspartiet har en helt annan uppfattning, t.ex.
            frågan om åldersgränsen. Man vill snabbt sänka den till 18 år,
            eftersom man tror att det blir ett väsentligt bättre förhållande
            då.
          </note>
          <note>
            Fru talman! I den kommande voteringen avser jag att rösta nej
            under mom. 24 där det handlar om försöksverksamheten med lördagsöppet.
          </note>
          <note>
            Jag vill också säga att det är något svårt att på andra punkter
            följa de motioner som jag och några kolleger har lagt. Betänkandet
            är utformat på ett sådant sätt att flera av de reservationer som
            man i och för sig skulle kunna tänka sig att stödja innebär att
            det yrkas avslag på motioner som ligger mycket nära det som reservanterna
            vill. Jag tycker att det är lite trist att utskottet inte har
            kunnat samla ihop någotsånär gemensamma åsikter till gemensamma
            reservationer.
          </note>
          <note>
            Fru talman! Till sist i det här inlägget vill jag citera vad
            Yrsa Stenius skrev i Aftonbladet för ett antal månader sedan beträffande
            tillgängligheten på alkohol.
          </note>
          <note>
            Hon skriver så här: "Den finlandssvenska sociologen Kettil Bruun
            var en av Nordens främsta alkoholforskare. Till sinnelaget var
            han en ytterst liberal man som bland annat pläderade för fritt
            mellanöl och även i övrigt ökad frihet i umgänget med alkohol.
          </note>
          <note>
            Även finnar, svenskar, norrbaggar och till och med ryssar skulle
            lära sig umgås civiliserat med spriten.
          </note>
          <note>
            Före sin död hann han utvärdera resultatet av den snabba liberalisering
            av alkoholförsäljning och utskänkning som ägde rum i Finland i
            1970-talets början. Han vart förskräckt.
          </note>
          <note>
            Hans undersökning visade bortom varje tvivel att den mest betydelsefulla
            enskilda faktorn som påverkade storkonsumtionens, missbrukets
            och skadornas utbredning i samhället var alkoholens tillgänglighet."
          </note>
          <note>
            Fru talman! Jag har velat avsluta mitt anförande med det här
            citatet. Kettil Bruun var en av världens absolut främsta alkoholforskare.
            Hans tankar kring tillgängligheten är värda att begrunda när vi
            nu så småningom går att rösta om det här betänkandet.
          </note>
          <note>
            I detta anförande instämde Agneta Lundberg och
          </note>
          <note>
            Nils-Erik Söderqvist (båda s).
          </note>
          <note type="speaker">
            Anf. 71 STEN ANDERSSON (m):
          </note>
          <note>
            Fru talman! I dag är det dags igen för den årliga debatten om
            alkoholpolitiken i Sverige. Tyvärr har de ställningstaganden som
            riksdagen gjort genom åren inneburit att den uppfattning som är
            förhärskande hos folkmajoriteten i praktiken har nonchalerats.
          </note>
          <note>
            Det var någon talare som pratade om populism.
          </note>
          <note>
            Det skulle vara populistiskt att tillgodose folkmajoritetens
            önskemål och uppfattningar. Jag tycker att de som anser så borde
            slå upp en uppslagsbok och se vad som står där om ordet populism.
            Om det är populistiskt att verka för att Systembolaget ska vara
            öppet på lördagar, är det då inte populistiskt att hävda att man
            vill att folk ska ha höjd a-kassa? Man bildar ett parti för att
            man vill arbeta i riksdagen för att folk ska få höjd a-kassa.
            Populism innebär att man försöker skaffa företrädare i de olika
            demokratiska församlingarna som ska föra fram ens åsikt. Om det
            är en skam att agera på det viset, bär jag den skammen med heder.
          </note>
          <note>
            Fru talman! De senaste veckorna har vi fått en massa e-mail i
            våra datorer. Jag tycker att det är bra att folk kan argumentera
            för sin åsikt den vägen. Nu har det varit lite väl ensidigt. Man
            behöver inte vara någon Sherlock Holmes för att förstå att detta
            är en kampanj som är initierad av nykterhetsrörelsen. Jag tycker
            att de är lite väl hårda ibland. De kräver saker av oss. I stället
            kan de väl vara lite försiktiga och be oss undersöka argumenten.
            De ska inte kräva av ledamöterna i Sveriges riksdag att de ska
            rösta si eller så. Då är man lite grann ute i demokratins utmarker
            och vandrar.
          </note>
          <note>
            Om sanningen ska fram, fru talman, är det faktiskt så att nykterhetsrörelsen
            i dag generellt har enorma problem med att rekrytera anhängare.
            Jag deltog häromåret i en debatt här i riksdagen med dåvarande
            socialministern, Anna Hedborg. Jag påtalade att medlemsantalet
            hade sjunkit mycket under de senaste åren. Med en lätt överdrift
            var det de gamla kämparna som fanns kvar och som kokade kaffe
            på sammanträdena. Nu vet jag att jag får motargument, men det
            kan ju vara trevligt att bli bemött.
          </note>
          <note>
            Men vi vet ändå genom mängder av attitydundersökningar och mätningar
            genom åren att den stora folkmajoriteten ogillar den alkoholpolitik
            vi bedriver i Sverige.
          </note>
          <note>
            Jag har med anledning av propositionen motionerat om att vi i
            Sverige - precis som man i stort sett tillåter i hela Europa -
            även i andra butiker än i Systembolagets ska kunna sälja starköl,
            vin och sprit. Det fungerar ute i övriga Europa.
          </note>
          <note>
            Många av kammarens ledamöter gick in med liv och lust för att
            vi skulle bli medlemmar i EU. Men när jag hör hur man ibland från
            den här talarstolen beskriver EU och dess alkoholpolitik undrar
            jag om det finns social, kulturell och ekonomisk aktivitet av
            positiv art i de länderna. Är det verkligen så, fru talman, att
            alla de länderna har fel och att en majoritet av Sveriges riksdag
            - icke av Sveriges folk - har rätt?
          </note>
          <note>
            Jag är inte helt övertygad om det.
          </note>
          <note>
            Man pratar om den låga svenska konsumtionen.
          </note>
          <note>
            Det är en sanning med modifikation. Förvisso har vi enligt statistiken,
            baserad på inköpen hos Systembolaget, en hyggligt låg konsumtion.
            Men alla som vill se det har ju fullständigt klart för sig att
            i det här landet är det i praktiken inte något problem om Systembolaget
            skulle stänga sina butiker. Jag vågar påstå, och det kan både
            polis och tull vittna om, att vårt land, beroende på vår alkoholpolitik,
            i dag tyvärr översvämmas av starksprit, hembränd sprit och smuggelsprit.
            Det är alltså de människor som röstar på partierna i den här riksdagen
            som är konsumenter.
          </note>
          <note>
            Det är inte en skara som vi aldrig ser. Det är faktiskt en ganska
            stor andel av befolkningen mot bakgrund av de volymer som vi får
            insmugglade till Sverige.
          </note>
          <note>
            Nu säger man att man ska kriminalisera hembränd sprit. Och det
            kan man väl göra. På något ställe står det t.o.m. - dock utan
            att man nämner pengarna - att polisen ska få ökade resurser. Detta
            har vi ju hört.
          </note>
          <note>
            Framför allt har allmänheten i så många år hört att vi i riksdagen
            i fråga efter fråga har beslutat om en lagstiftning som sedan
            ska följas upp och bevakas av polisen. Men ni måste alla läsa
            tidningarna. Där klagar polisen och allmänheten varje dag på att
            polisens resurser inte räcker till.
          </note>
          <note>
            Polisen tvingas i dag i vissa lägen att ha en helt orimlig prioriteringsordning
            därför att de inte har tid.
          </note>
          <note>
            Jag vågar nog påstå att om polisen i något läge skulle prioritera
            ett rykte om att någon person eventuellt brände hemma före t.ex.
            ett rån så hade varken vi eller polisen blivit populära.
          </note>
          <note>
            I en demokrati är det förödande att införa lagstiftningar som
            inte är förankrade hos det stora folkflertalet. Det innebär att
            den aktuella lagstiftningen saknar tilltro, och risken finns att
            samma känsla hos medborgarna överförs till annan lagstiftning.
            En lagstiftning måste alltid vara förankrad hos våra uppdragsgivare.
          </note>
          <note>
            Jag vet om att det finns ett antal människor i Sverige som faktiskt
            tycker att Sverige ska vara helnyktert. Det är väl så att de som
            är emot allting som finns i andra länder försöker att plocka in
            de här människorna i sina fållor, kanske för att cementera sin
            plats i Sveriges riksdag, vad vet jag.
          </note>
          <note>
            Så till åldersgränser. När man fyller 18 år får man gifta sig.
            Man har rätt att ta det största ansvar som kan läggas på en människa,
            nämligen att skaffa och uppfostra egna barn. Man får ta körkort.
            Man får göra ekonomiska transaktioner. Man kan t.o.m., fru talman,
            bli invald i Sveriges riksdag. Det är väl bara en tidsfråga innan
            vi får den första 18-åringen i riksdagen. Denna riksdagsledamot,
            kvinna eller man, som blir invald här kommer då att vara med och
            besluta om svensk alkoholpolitik. Men hon eller han har ju, om
            man ska använda ett slanguttryck, inte en susning om vad det handlar
            om. Hon eller han har ju själv inte rätt innan 20 års ålder att
            handla ens en flaska starkcider på Systembolaget. Jag har svårt
            att tro att en sådan politik kan skapa förtroende för riksdagen.
          </note>
          <note>
            Sedan är det ju konstigt att en person som inte får lov att handla
            på Systembolaget mycket väl kan vara servitris eller servitör
            på en krog redan vid 17 års ålder och få avgöra om det är lämpligt
            att den eller den gästen blir serverad alkohol. Det skulle vara
            trevligt om någon av dem som har rest sig upp här i dag kunde
            förklara konsekvensen i den lagstiftningen.
          </note>
          <note>
            Fru talman! Jag anser att det är dags att Sveriges riksdag driver
            en politik som är anpassad och som faktiskt fungerar i 90 % eller
            mer av Europas länder och i ett stort antal länder utanför Europa.
            Man måste framför allt anpassa priserna. Vi kommer aldrig att
            bli av med smugglingsvågen, aldrig att bli av med kriminella ligor.
            De priser vi har i dag skapar i sig en kriminalitet, och det finns
            absolut ingen anledning att vi ska skapa kriminalitet därför att
            vi för en politik i
          </note>
          <note>
            Sveriges riksdag.
          </note>
          <note>
            Till sist, fru talman, återigen till Systembolaget.
          </note>
          <note>
            Det är trist när människor blir beroende av alkohol, det är helt
            uppenbart. Det finns de som tyvärr blir det.
          </note>
          <note>
            Men jag tror inte att de är ledsna ett ögonblick om
          </note>
          <note>
            Systembolaget finns eller inte. De har nämligen sina kanaler
            ändå. När människor har små inkomster är
          </note>
          <note>
            Systembolaget och framför allt dess priser i regel inte attraktiva.
            De har skaffat egna kanaler. Så ser den verklighet ut som finns
            utanför det här huset, tyvärr.
          </note>
          <note>
            Det är min personliga uppfattning att en alltför stor del av
            riksdagsledamöterna blundar i den här frågan, och det med bägge
            ögonen.
          </note>
          <note type="speaker">
            Anf. 72 GÖRAN MAGNUSSON (s) replik:
          </note>
          <note>
            Fru talman! Ett par kommentarer. Sten Andersson frågar mycket
            retoriskt: Har alla andra länder fel?
          </note>
          <note>
            Min kommentar är att det kan jag inte riktigt svara på. Men vad
            jag vet är att de flesta andra länder har avsevärt mycket större
            problem kring alkoholhantering och effekterna av alkoholbruk,
            vad gäller både sociala och medicinska frågor. Det kan vara en
            kommentar till den frågan.
          </note>
          <note>
            Sten Andersson anser vidare att argumenten från nykterhetsrörelsen
            saknar styrka därför att den rörelsen har en åldrande och minskande
            medlemsskara.
          </note>
          <note>
            Jag tycker att det vore betydligt intressantare att pröva argumentens
            styrka oberoende av hur många som för fram dem.
          </note>
          <note>
            Det som fick mig att begära ordet var Sten Anderssons inledande
            resonemang om populism. Han bekände där såvitt jag förstår att
            han är populistisk, och det stämmer bra med ordboksdefinitionerna.
          </note>
          <note>
            Populismen handlar om att försöka vinna tillslutning genom ett
            förenklat budskap, ofta under starka ledare.
          </note>
          <note>
            Jag tror att det stämmer ganska bra in på Sten Andersson.
          </note>
          <note type="speaker">
            Anf. 73 STEN ANDERSSON (m) replik:
          </note>
          <note>
            Fru talman! Jag tar först upp det sista, som handlade om populism.
            Jag tycker att det är en demokratisk arbetsmetod att i en demokratisk
            församling företräda åsikter som finns bland de människor som
            man har blivit invald av och som tycker att man ska driva bl.a.
            de frågorna. Jag skäms inte för att tillämpa den metoden.
          </note>
          <note>
            Jag har inte ifrågasatt styrkan i mejlarnas argument utan deras
            representativitet. När de framför sina krav kan man tro att folket
            stormar utanför riksdagshuset, välter stugor o.d., men de här
            kraven har inte någon folklig majoritetsförankring. Jag vågar
            påstå det baserat på mätningar som har presenterats under en mängd
            av år. Däremot tycker jag att det är bra att de här personerna
            kan argumentera.
          </note>
          <note>
            Vad till slut gäller frågan om sjukdomar lever franska kvinnor
            såvitt jag vet längre än sina svenska systrar. Jag tror nog att
            också franska kvinnor dricker lite grann av det som produceras
            i franska vingårdar.
          </note>
          <note type="speaker">
            Anf. 74 ELVER JONSSON (fp) replik:
          </note>
          <note>
            Fru talman! Det fanns mycket att reagera mot i
          </note>
          <note>
            Sten Anderssons inlägg, men på en punkt är jag överens med Sten
            Andersson, och det gäller hans yttrande i slutet av talet att
            det är trist när människor blir beroende av alkohol.
          </note>
          <note>
            Sten Andersson sade att den tillåtande alkoholpolitiken har fungerat
            väl ute i Europa. Som väl var korrigerade han sig mot slutet och
            sade: ja, åtminstone för 90 %. Då är skillnaden mot Sverige kanske
            inte så stor. Vi räknar med att kanske var tionde eller en något
            högre andel inte klarar alkoholen. Oberoende av modeller synes
            alltså en stor andel av våra befolkningar ha problem.
          </note>
          <note>
            Det är intressant att se att medan Sten Andersson med support
            av människor här i Sverige pläderar för en slapp hållning till
            alkohol är man i Frankrike,
          </note>
          <note>
            Danmark och andra länder mycket intresserad av nordisk och svensk
            alkoholpolitik, och man har nu börjat följa efter oss på trafiknykterhetens
            område.
          </note>
          <note>
            Man har i flera europeiska länder sänkt sina höga gränsvärden.
            Sänkningar har också skett i Norden, eftersom alkoholen är så
            besvärande i trafiken.
          </note>
          <note>
            Sten Andersson talar om att franska kvinnor har lång livslängd.
            Det är möjligt att han har någon specialstudie som kan styrka
            det, men annars är den genomgående iakttagelsen att medellivslängden
            sjunker kraftigt vid hög alkoholkonsumtion. Det sade man till
            oss när vi besökte det ryska parlamentet. I Danmark har en tydlig
            nedgång av männens levnadsålder ett direkt samband med detta.
          </note>
          <note>
            Min fråga när Sten Andersson säger att polisens resurser nu inte
            räcker blir: Är det inte ett problem i argumenteringen att polisens
            tid så mycket måste tas i anspråk för insatser mot rån och andra
            tillgrepp som har drogbehovet som grund?
          </note>
          <note type="speaker">
            Anf. 75 STEN ANDERSSON (m) replik:
          </note>
          <note>
            Fru talman! Vad först gäller de 90 procenten är det säkert många
            människor i Sverige som har alkoholproblem, men som jag sade i
            mitt inlägg bryr sig de personer som har grava alkoholproblem
            inte om
          </note>
          <note>
            Systembolaget. De kan klara sin konsumtion med hjälp av smuggelsprit,
            hembränning eller i värsta fall det sortiment som finns på bensinmackarna.
            De gråter inte vare sig det är lördagsöppet eller ej. Jag tror
            alltså inte att det här löses med förbud.
          </note>
          <note>
            Okej, Frankrike och Danmark har något skärpt sina villkor, men
            det är ljusår mellan de alkoholpolitiska reglerna i Danmark och
            i Frankrike och de som finns i Sverige. För att de ska hinna fatt
            oss - vilket jag tror att de aldrig gör - kommer det att krävas
            många generationer efter både Elver Jonsson och mig.
          </note>
          <note>
            Vad gäller trafikpolitiken är det alldeles självklart att alkohol
            inte hör hemma i trafiken. Den som kör bil eller motorcykel ska
            aldrig vara påverkad av alkohol.
          </note>
          <note>
            Det är faktiskt en fråga som inte i första hand har att göra
            med alkoholpolitiken.
          </note>
          <note type="speaker">
            Anf. 76 ELVER JONSSON (fp) replik:
          </note>
          <note>
            Fru talman! Jag tackar för den sista deklarationen, men man ska
            inte glömma bort att Sten Andersson och delvis hans partivänner
            inte har varit pådrivande när det gäller en skärpt nykterhetslagstiftning
            inom trafiken.
          </note>
          <note>
            Sten Andersson sade att de som har grava alkoholproblem inte
            går den svåra vägen över Systembolaget. Nej, det är säkert så,
            men glöm inte bort att de människor med grava alkoholproblem som
            både Sten
          </note>
          <note>
            Andersson och jag säger är beklagansvärda har startat med det
            som så högtidligt kallas det måttliga bruket.
          </note>
          <note>
            Gränsen är minst sagt flytande.
          </note>
          <note>
            Jag har precis som Sten Andersson bekymmer över att nykterhetsrörelsen
            inte är tillräckligt stark.
          </note>
          <note>
            Självfallet behöver nykterhetsrörelsen pröva sitt sätt att fungera.
            Jag tror ändå, fru talman, naivt nog på en nykterhetsrörelsens
            renässans, men det kan tyvärr dröja, och människor kan komma att
            doppa ännu djupare ned i alkoholmissbrukets misär innan den får
            denna renässans.
          </note>
          <note type="speaker">
            Anf. 77 STEN ANDERSSON (m) replik:
          </note>
          <note>
            Fru talman! Jag tror att vi i Sverige kan få en vettig alkoholpolitik
            som är förankrad hos det stora flertalet. Man kan därigenom, utan
            någon nykterhetsrörelse, ge hjälp till de människor som har stora
            problem. Nykterhetsrörelsen har under många år utmärkt sig genom
            förbud och åter förbud, och alla har sett vad dessa förbud har
            skapat.
          </note>
          <note>
            Elver Jonsson säger att alla grava alkoholister har startat som
            småkonsumenter. Ja, någon sade i debatten att vi föds som nykterister,
            och det är säkert riktigt.
          </note>
          <note>
            Det finns nog många skäl till att Elver Jonsson angriper alkoholen.
            Jag såg för många år sedan en film där en negerpojke stod åtalad
            för att ha skjutit en polis i Tenessee, USA. Åklagaren sade där:
            Okej, det var han som höll i pistolen, men vad var det egentligen
            som tryckte till? Jo, det var bakomliggande sociala problem.
          </note>
          <note>
            Jag tror att det är samma sak här. En del människor försöker
            dölja problem genom att konsumera sprit i övermått. Det är fel
            angreppssätt, för problem kan inte dränkas. De kan alltid simma.
          </note>
          <note type="speaker">
            Anf. 78 ULLA-BRITT HAGSTRÖM (kd) replik:
          </note>
          <note>
            Fru talman! Efter att ha lyssnat till Sten Andersson förstår
            och högaktar jag de socialdemokrater som frångår samarbetet med
            moderaterna vad gäller lördagsöppet. Jag känner inte igen Sten
            Andersson. Vi brukar finna varandra i bostadsdebatten, men jag
            tycker att det här är förskräckande. Jag har jobbat som lärare
            under 30 år, och jag har sett många elever skriva under på devisen
            "när spriten går in går vettet ut".
          </note>
          <note>
            Sten Andersson talar om att vår folkmajoritet ogillar vår alkoholpolitik.
            Han jämför med andra länder och frågar: Har de fel? Jag vill först
            peka på att
          </note>
          <note>
            Danmark nu tar efter oss och börjar införa åldersgränser för
            köp av alkohol. Även bl.a. England tar efter oss.
          </note>
          <note>
            Det är en sak till, familjesituationen i Sverige är sådan att
            vuxenansvaret inte har tillräcklig auktoritet.
          </note>
          <note>
            Vi måste alltså ha en annan alkoholpolitik, eftersom vi har många
            som inte har något vuxenstöd och som inte klarar alkoholen. Vi
            har oerhörda problem. Jag relaterade tidigare till Mariakliniken
            och hur det verkligen står till på t.ex. Maria ungdomsenhet i
          </note>
          <note>
            Stockholm.
          </note>
          <note type="speaker">
            Anf. 79 STEN ANDERSSON (m) replik:
          </note>
          <note>
            Fru talman! Först vill jag tala om att jag tycker att
          </note>
          <note>
            Ulla-Britt Hagström är en trevlig människa även utanför bostadsutskottet.
            Vi kommer alltid bra överens, tycker jag.
          </note>
          <note>
            Frågan om Danmark svarade jag Elver Jonsson på. Det svaret kan
            man läsa i protokollet.
          </note>
          <note>
            Jag har sagt att jag vet att det finns de som har problem, men
            jag tror att det är vår politik som gör att de problemen blir
            än djupare. Jag kan säga en gång till, det blir tredje gången,
            att den som har grava alkoholproblem fäller inga tårar över om
            Systembolaget håller öppet till kl. 19 vissa kvällar eller om
            det är stängt eller öppet på lördagarna. Han eller hon tillfredsställer
            sitt behov på en marknad som Ulla-Britt
          </note>
          <note>
            Hagström måste veta finns utanför detta hus.
          </note>
          <note>
            Jag menar att det är den politik som vi bedriver här som har
            tvingat många människor till bensinmackar, till smuggelsprit,
            till svartsprit. Vi måste alltså ändra på den politiken. Det finns
            ingenting som är fullkomligt, men jag tror att politiken fungerar
            hyggligt utanför Sverige, därför bör vi i alla fall anamma de
            regler som är bra i de länderna. Vi ska inte lägga blåkopia på
            allting, men jag tror att vi har mycket att lära av praktiskt
            fungerande alkoholpolitik ute i Europa.
          </note>
          <note type="speaker">
            Anf. 80 ULLA-BRITT HAGSTRÖM (kd) replik:
          </note>
          <note>
            Fru talman! Om Sten Andersson och andra inte fäller tårar vet
            jag att Rikspolisstyrelsen gör det, för man har klart påtalat
            att våldet kommer att öka vid lördagsöppet.
          </note>
          <note>
            Jag skulle också vilja se hur det går ute i kommunerna. Som det
            är nu var det bara 62 av landets 288
          </note>
          <note>
            kommuner som förra året fick besök av länsstyrelsen för tillsyn
            vad gäller alkoholverksamheten i kommunen. 4 av landets 21 länsstyrelser
            gjorde inte ett enda besök i någon kommun förra året. Det kommer
            alltså att bli mycket ytterligare arbete för de instanser som
            inte ens nu har bemödat sig om att göra särskilt mycket.
          </note>
          <note type="speaker">
            Anf. 81 STEN ANDERSSON (m) replik:
          </note>
          <note>
            Fru talman! Den inre brottsligheten i storstäderna i dag, ungdomsrånen,
            tror jag inte har ett smack med alkohol att göra.
          </note>
          <note>
            Det andra som Ulla-Britt Hagström tog upp visar att det faktiskt
            är något fel på vår alkoholpolitik. Om vi beslutar om en politik
            där vissa organ ska vara tillsynsmyndigheter och de inte har resurser
            att se till att lagstiftningen efterlevs, måste ni ju se till
            att det kommer sådana resurser, framför allt måste ni plocka fram
            ekonomiska möjligheter för det. Att ha en stor kontrollapparat
            som bara fungerar i teorin kan inte vara en politik som man kan
            skriva hem om och känna sig nöjd med.
          </note>
          <note type="speaker">
            Anf. 82 FANNY RIZELL (kd):
          </note>
          <note>
            Fru talman! Jag har inga yrkanden, och jag kommer inte att kommentera
            våra motioner i ämnet. Vår representant i socialutskottet har
            med förtroende den uppgiften.
          </note>
          <note>
            I propositionen slår regeringen fast att våra viktigaste alkoholpolitiska
            medel för att begränsa totalkonsumtionen, och därmed skadorna,
            är tillgänglighet och prispolitik. Det står också att det är viktigt
            att vi bibehåller dessa instrument, men att vi även bör söka nya
            metoder för det förebyggande arbetet. Jag är glad över att det
            står där.
          </note>
          <note>
            I propositionen understryker regeringen också att sociala hänsyn
            sedan länge har präglat vår alkoholpolitik och att skyddet för
            ungdomen går som en röd tråd genom vår alkoholpolitik.
          </note>
          <note>
            Visst kan man i vissa avseenden glädjas över det som står i propositionen,
            kanske i ännu högre grad över det som står i socialutskottets
            betänkande. Där finns många vackra ord, fina formuleringar om
            vita zoner, om vikten av kontroll av folkölsförsäljning, om vikten
            av ålderskontroll och kontroll vid försäljning över huvud taget.
            Man har i utskottet inte tilldelat det oberoende alkoholsamarbetet
            den roll som regeringen tänkt sig, vilket gläder mig.
          </note>
          <note>
            Men vi kristdemokrater, och många med oss, även socialdemokrater,
            har i många år pekat på vikten av ålderskontroll och på den stora
            försäljningen till ungdomar, eller barn, som sker utan att det
            har funnits några radikala insatser från regeringen sida; trots
            att skyddet för ungdomen går som en röd tråd genom hela vår alkoholpolitik,
            trots talet om vita zoner. Det är jag besviken över.
          </note>
          <note>
            I dag skaffar sig barn redan på mellanstadiet erfarenheter av
            alkohol. För många blir det inledningen till ett missbruk. Det
            har inte saknats varningssignaler. Därför hade jag önskat få se
            fler konkreta förslag på hur vi ska rädda våra barn och unga och
            med det också få en bättre situation när de åldras. Färre kommer
            att fastna i missbruk.
          </note>
          <note>
            På tal om vita zoner undrar jag hur regeringen har tänkt sig
            att nollvisionen i trafiken ska kunna uppnås om alkoholpåverkade
            bilförare är så frekventa som i dag. Måste inte något radikalt
            göras på den fronten?
          </note>
          <note>
            Det finns inga radikala förslag presenterade.
          </note>
          <note>
            Fru talman! I dag är var tredje alkoholist en kvinna. Flickor
            berusar sig i lika hög utsträckning som pojkar och av samma skäl,
            för att ha roligt, för att våga mer och för att testa gränser.
            Men flickor blir berusade av mindre kvantiteter än pojkarna. I
            det perspektivet är flickornas konsumtion inte så låg som den
            kan förefalla.
          </note>
          <note>
            Kvinnor som grupp dricker mer än tidigare. Men det finns ett
            litet glädjeämne. Det är fler kvinnor som inte dricker alls. Kanske
            är det till kvinnorna vi får ställa vårt hopp.
          </note>
          <note>
            Det perspektivet att unga kvinnor inom en framtid kan vara gravida
            är också ett skäl att se med allvar på flickornas nya dryckesvanor,
            att öka insatserna för att göra denna zon vitare och inte förledas
            att tro att den insikt och information som finns är tillräcklig,
            inte så länge det föds ett hundratal gravt alkoholskadade barn
            varje år.
          </note>
          <note>
            Man minskar inte konsumtionen genom att lördagsöppna på Systemet.
            Redan nu har försäljningen på Systemet ökat. Vi vet att stora
            mängder smugglas in, och vi vet att hembränningen utgör en icke
            försumbar kvantitet.
          </note>
          <note>
            Det har skrivits väldigt mycket om insatser för att minska mängden
            svartsprit. Ibland kan man av det resonemanget tro att det är
            en skattefråga, att regeringen vill ha in skatterna och att branschen
            ser sig snuvad på försäljningen. Den största vinsten vi kan göra,
            socialt och ekonomiskt, är den vi får om vi minskar konsumtionen.
          </note>
          <note>
            Det här är faktiskt en fråga om brottsbekämpning.
          </note>
          <note>
            Därför är det självklart att tull och polis behöver mer pengar
            och kanske andra direktiv. Vi har påpekat det i många år, inte
            minst inför inträdet i EU förstod vi att tullen inte kunde monteras
            ned på det sätt som då gjordes.
          </note>
          <note>
            Med svartsprit menas i dag, har jag förstått, smuggelsprit och
            hembränt. Men den alkohol som säljs olagligt till ungdomar under
            18 år är lika svart oavsett om den kommer från Systemet eller
            är hembränd. Den är lika farlig, och den är olaglig. Det vore
            på sin plats att mer idogt peka på detta faktum för föräldrar,
            för kompisar, för affärsidkare och för restaurangägare, ja, över
            huvud taget för alla vuxna.
          </note>
          <note>
            Jag vet inte hur detta ska ske i detalj, men vi måste skapa en
            seriösare attityd till alkoholen. Den är ett gift. Att den behandlas
            som den gör i dag är egentligen en gåta. Om jag skulle lämna narkotiska
            läkemedel så att barn kan komma åt dem, så att de kan bli medvetslösa
            av att ha käkat dem, skulle jag förmodligen åtalas. Det händer
            varje vecka i Sverige att barn, hemma eller någon annanstans,
            har kommit över alkohol och druckit sig berusade till medvetslöshet.
          </note>
          <note>
            Vad ska barnen tro när vuxna glorifierar alkohol, när det är
            ett måste med alkoholdrycker i många sammanhang, när allt roligt
            för vuxna förknippas med alkohol? I svensk lag är barnen barn
            upp till 18 års ålder. När lördagsöppet debatteras som om det
            gällde att få tag på livets nödtorft, sprids attityden att alkohol
            är jätteviktigt. Vilka signaler ger vi? Den frågan är kanske viktigare
            än hur vi ändrar lagar och förordningar.
          </note>
          <note>
            Lördagsöppet, längre öppethållande och fler försäljningsställen
            har presenterats som ett sätt att ge bättre service till befolkningen.
            Det blir det förvisso till en ganska stor grupp. En annan liten,
            men utsatt, grupp förlorar i stället den service som riksdagen
            beslutade om 1982, dvs. kvinnor och barn som känt alkoholens gissel
            in på bara skinnet. Jag hoppas förstås att våldet mot kvinnor
            och barn inte ska öka med detta förslag. Men det är cyniskt att
            en utsatt grupp ska utsättas för ett försök.
          </note>
          <note>
            En tonårsmamma gjorde klart för mig att hon tillhörde en annan
            grupp som skulle behöva bättre service. "Vad ska jag göra för
            att klara min son från hans ölförälskelse?" Jag har som skolsköterska
            sett hur vissa unga blir helt förälskade i ölet. Det är en tuff
            kamp för föräldrar att klara detta. Jag efterlyser service till
            denna mamma och alla andra tonårsföräldrar.
          </note>
          <note>
            Jag vet egentligen inte hur denna service ska se ut.
          </note>
          <note>
            Jag antar att det är viktigare att skapa en annan attityd till
            alkohol. Tillgängligheten för unga ska minskas.
          </note>
          <note>
            Vi som föräldrar och vuxna ska våga sätta gränser.
          </note>
          <note>
            För den socialminister som ser i stort sett en femtedel av årets
            resurser gå till alkoholrelaterade sjukdomstillstånd och skador
            borde det vara angeläget med en omprioritering. Det ska vara större
            insatser för att minska konsumtionen eftersom skadorna står i
            relation till dem. Om allt tyder på att kostnaderna för alkoholen
            uppgår till 90-100 miljarder, borde också finansministern ha ett
            intresse av att skruva igen kranen. Men det är inte de ekonomiska
            aspekterna som är viktiga, det är de sociala aspekterna.
          </note>
          <note>
            Herr talman! Jag är mycket glad över att socialministern och
            regeringen kommer att kämpa för att
          </note>
          <note>
            Sverige ska få behålla sitt undantag från EU:s införselregel.
            Efterhand som medvetenheten om alkoholens skadeverkningar ökar
            hos våra medlemsländer kan behovet av förändringar bli större
            hos dem än hos oss. I går kväll hörde jag att Portugal - landet
            med den största alkoholkonsumtionen i EU - har beslutat att minska
            sin konsumtion från 12 till 10 liter per person. Vi tycker väl
            inte att vi är där, men som Sten
          </note>
          <note>
            Andersson sade är det möjligt att vår konsumtion är betydligt
            högre än vad vi tror.
          </note>
          <note>
            I Danmark och Frankrike erkänner man sina problem, och man försöker
            att ändra på många saker. Vi talar ofta om att EU och globaliseringen
            påverkar oss.
          </note>
          <note>
            Men vi får inte underskatta våra egna möjligheter att påverka.
          </note>
          <note>
            Herr talman! Sten Andersson talade om nykterhetsrörelsen. Jag
            har inte varit med i nykterhetsrörelsen så länge. Men jag är imponerad
            av de människor jag har mött där. Jag är otroligt imponerad av
            ungdomar som har kunskap och engagemang. De gör verkligen en mycket
            fin insats. Det skulle vara viktigt om vi från samhällets sida
            bättre tog till vara de kunskaper och möjligheter som finns. Jag
            är imponerad!
          </note>
          <note type="speaker">
            Anf. 83 STURE ARNESSON (v):
          </note>
          <note>
            Herr talman! Jag kan inte undgå att kommentera
          </note>
          <note>
            Sten Andersson. Som vanligt motsäger Sten Andersson sig själv.
            Han säger att han företräder folket.
          </note>
          <note>
            Vissa riksdagsledamöter tar sig in i riksdagen genom att flörta
            med nykterhetsrörelsen. I samma veva säger han att det knappt
            finns några medlemmar kvar i nykterhetsrörelsen. Detta går för
            mig inte ihop.
          </note>
          <note>
            Vi har den senaste tiden här i kammaren uppmärksammat FN:s barnkonvention
            på flera sätt. Anne
          </note>
          <note>
            Hölmebakk, vänsterpartist i Kristinehamn, var den första i Sverige
            som i sin kommun motionerade om att alla beslut i kommunfullmäktige
            först skulle genomgå en granskning där man skulle pröva att det
            man ville besluta om inte bryter mot barnkonventionen.
          </note>
          <note>
            I många kommuner har därefter vänsterpartister, och många andra,
            med barnens bästa för ögonen väckt liknande motioner. Det förslag
            om nya experiment med lördagsöppet på Systemet - som kanske en
            majoritet i Sveriges riksdag kommer att stå bakom -
          </note>
          <note>
            skulle inte klara en sådan granskning. Det är de många barnen
            och kvinnorna i alkoholisthemmen som är förlorarna. Utvärderingen
            av lördagsstängningen i början av 80-talet är mycket entydig.
            Vi behöver inga fler sådana experiment.
          </note>
          <note>
            Mängden smuggelsprit och hembränt har ökat kraftigt. Moderaternas
            recept är att sänka priserna och öka tillgängligheten. Jag tror
            inte på det receptet. Som relativt ung lärare såg jag följderna
            när mellanölet fanns tillgängligt för ungdomar i livsmedelsaffärerna.
          </note>
          <note>
            Många av ungdomarna fastnade tidigt i ett alkoholberoende med
            hemska följder framför allt för dem själva och deras anhöriga
            men också medförande stora kostnader för samhället.
          </note>
          <note>
            Det går att möta detta på annat sätt. I hela Värmland har närpolisen
            angripit problemet med hembränt på ett bra sätt. Genom att koncentrera
            resurserna på att kontrollera misstänkta som langar till ungdomar
            har man nått mycket goda resultat.
          </note>
          <note>
            Slutligen, herr talman, vill jag ge en tankeställare till dem
            som förespråkar en EU-harmonisering. Vid en hearing häromdagen
            om flygsäkerhet i trafikutskottet var branschfolket, flygkaptener
            och andra, rörande eniga om att vi kommer att tvingas att anpassa
            oss efter europeiska regler vad gäller flygbesättningarnas nykterhet.
            Den nolltolerans som nordiska flygbolag tillämpar ska vi troligen
            tvingas ge upp.
          </note>
          <note>
            Det visar att det finns stora skillnader i attityd till alkoholen
            mellan Sverige och stora delar av Europa.
          </note>
          <note>
            Jag tycker att vi ska värna vår traditionella alkoholpolitik,
            inte minst för barnens skull.
          </note>
          <note type="speaker">
            Anf. 84 NILS-ERIK SÖDERQVIST (s):
          </note>
          <note>
            Herr talman! Det är två ting jag vill ta upp i dag.
          </note>
          <note>
            Det ena handlar om solidaritet, och det finns här. Det andra
            handlar om verktyget för att åstadkomma det vi pratar om här.
          </note>
          <note>
            Det är för mig alldeles klart att dagens debatt är precis likadan
            som den alltid har varit när vi pratar alkoholpolitik i den svenska
            riksdagen. Det är mycket tydligt att i diskussionen om solidaritet
            finns det en avgrundsdjup skillnad mellan Moderaterna, med sin
            traditionella högerpolitik, och den övriga kammaren.
          </note>
          <note>
            Det må vara skönt att konstatera att de ställningarna kvarstår.
            Det är tydligt att de fortfarande bär.
          </note>
          <note>
            I det här sammanhanget vill jag ha sagt att betänkandet i sina
            huvuddrag följer det som omfattas av solidariteten. Det bär fortfarande.
          </note>
          <note>
            När vi pratar om solidaritet pratar vi om omtanke, omsorg och
            ansvar. De tre sakerna är för mig alldeles tydliga när vi gör
            det. När vi sedan tittar på de verktyg som vi använder tycker
            jag också, om vi ser både historiskt och hur vi hanterar det i
            dag, att vi i allt väsentligt använder rätt verktyg för att utmejsla
            och göra rätt saker. Vi har rätt hammare och rätt såg och allt
            detta.
          </note>
          <note>
            Men jag måste säga att jag är mycket förvånad, när vi nu hittar
            ett mystiskt verktyg i verktygslådan som heter Öppna Systembolaget
            på lördagarna. Vad är detta? Var finns det folkliga ropet på att
            öppna
          </note>
          <note>
            Systembolaget på lördagarna? Var finns den stora debatten ute
            hos allmänheten där man kräver detta?
          </note>
          <note>
            Var finns det bristande självförtroendet hos Systembolaget, eller
            hos oss, som säger att Systembolaget inte hävdar sig i att vara
            ett bra instrument med god service åt allmänheten? Detta finns
            ju inte.
          </note>
          <note>
            Tvärtom hör vi när vi reser ut i Europa eller ut i världen att
            man säger: Titta på Sverige, vilket fantastiskt sortiment de har
            och vilken fantastisk service de har på Systembolaget! I min hemkommun
            finns det t.o.m. snabbkassor på Systembolaget, och det är inga
            köer. Folk klagar inte. Hemma i Vänersborg klagar ingen på insändarsidorna
            över att det inte är någon service på Systembolaget.
          </note>
          <note>
            Nej, vi kan räta på ryggarna och vara stolta över att vi har
            ett bra systembolag och att vi kan hävda den rollen. Men se till
            att i stället plocka fram de gamla goda verktygen i verktygslådan,
            som gör att det blir en trovärdighet i den svenska alkoholpolitiken!
            Jag tycker också att merparten av betänkandet och de frågor som
            vi diskuterar i kammaren ofta är trovärdiga. Vi tar solidariskt
            ansvar för den grupp som, precis som vi, är begåvad och intelligent,
            har talanger och är stark, men som har ett bekymmer, nämligen
            att inte kunna leva upp till den kultur som finns med alkoholen
            och använda den på det sätt som är accepterat i samhället. I solidaritet
            med dem må vi tänka oss för.
          </note>
          <note>
            Vi ska inte ge oss ut på ett gungfly av osäkerhet i terrängen,
            där vi inte vet vad som händer.
          </note>
          <note>
            Rinaldo Karlsson sade i debatten i dag att han är bekymrad över
            hur vi ska klara av att följa upp detta.
          </note>
          <note>
            Det var mycket klokt och mycket bra sagt. Varför ska vi göra
            detta nu? Det är ingen som ropar på det.
          </note>
          <note type="speaker">
            Anf. 85 NALIN PEKGUL (s):
          </note>
          <note>
            Herr talman! Den svenska alkoholpolitiken har varit framgångsrik
            fram till i dag, åtminstone om vi jämför med andra länder. Sverige
            har lägre alkoholrelaterad dödlighet, och även försäljningen av
            alkohol är lägre än i andra europeiska länder. Trots det s.k.
          </note>
          <note>
            mörkertalet - hembränning, smuggling och legal införsel - som
            sannolikt är högre i Sverige än i flertalet andra europeiska länder,
            kommer vi fortfarande längst ned i statistiken över alkoholkonsumtionen
            i
          </note>
          <note>
            Europa. I Sverige har vi också kommit långt när det gäller att
            trafiken, kvinnors graviditeter och arbetstiden ska vara helt
            alkoholfria.
          </note>
          <note>
            När motbokssystemet avskaffades 1955 ökade spritförsäljningen
            markant och blev ett hälsoproblem.
          </note>
          <note>
            För att bromsa denna utveckling infördes ett kraftigt skattepåslag.
            Genom ökade priser lyckades man pressa ned konsumtionen till 5,14
            liter ren alkohol per invånare och år. Sverige tillhör de få länder
            som har hög skatt på alkohol.
          </note>
          <note>
            Forskningen under senare decennier visar att ju högre alkoholpriserna
            är, desto mindre blir konsumtionen. Men de som är emot höga skatter
            på alkohol hävdar att den svenska alkoholpolitiken har lett till
            att spritdrycker, vin och starköl införs illegalt samt till stor
            hembränning. Målet att minska den totala konsumtionen skulle därför
            gå förlorat om skattetrycket är för högt.
          </note>
          <note>
            Emellertid finns det de som hävdar att den oregistrerade konsumtionen
            knappast helt kan ha uppvägt minskningen av den registrerade försäljningen.
          </note>
          <note>
            Om den gjorde det skulle alkoholskadorna, enligt alkoholforskningen,
            inte ha minskat i den takt som skett i samband med att den registrerade
            konsumtionen har minskat. Men att alkoholskadorna har minskat
            säger egentligen främst någonting om alkoholkomsumtionen bland
            dem som är väl inne i och på väg att passera medelåldern och hunnit
            dra på sig alkoholskador. Mitt intryck är att det bland yngre
            människor dricks mycket mer än för några tiotal år sedan. Om mina
            iakttagelser stämmer kommer vi att få se alkoholskadorna bli fler
            om några år igen.
          </note>
          <note>
            I dag finns det stora skillnader i den offentliga och den privata
            synen på alkohol. Samtidigt som den offentliga normen säger att
            alkohol endast ska förekomma i måttliga mängder vid festliga tillfällen
            på kvällstid, vara helt bannlyst för ungdomar under 18 år och
            att det ska vara accepterat och respekterat att inte dricka alls,
            är verkligheten den att det i många kretsar så fort det ska vara
            lite trevligt förekommer alkohol.
          </note>
          <note>
            Ofta ifrågasätts det om man över huvud taget kan ha trevligt
            utan alkohol.
          </note>
          <note>
            Många som inte ställer upp på förklaringen till att normerna
            ser ut som de gör lever därför med en dubbelmoral när det gäller
            synen på alkohol. Det finns alltför många hederliga, skötsamma
            människor som i sällskapslivet dricker ansenliga mängder alkohol
            och som inte stöder de höga skatterna och den begränsade tillgängligheten
            till alkohol för att den politiken ska vara hållbar länge till.
            Restriktionerna hindrar knappast dessa människor att dricka alkohol
            utan blir främst ett irritationsmoment.
          </note>
          <note>
            Den enda framkomliga väg som jag ser att minska alkoholkonsumtionen
            i de grupper som trots drickande klarar familj och arbete och
            främst skadar sig själva är att öka medvetenheten om alkoholskadorna.
          </note>
          <note>
            Därigenom kunde vi kanske även vinna stöd för den restriktiva
            alkoholpolitiken.
          </note>
          <note>
            Vad jag efterlyser är alltså saklig information om alkoholens
            skadeverkningar som når fram genom informationsbruset och en sansad
            diskussion om våra dryckesvanor.
          </note>
          <note>
            Överläggningen var härmed avslutad.
          </note>
          <note>
            Beslut
          </note>
          <note>
            SoU4 Vissa alkoholfrågor
          </note>
          <note>
            Mom. 1 (inriktningen av alkoholpolitiken)
          </note>
          <note>
            1. utskottet
          </note>
          <note>
            2. res. 1 (m)
          </note>
          <note>
            Votering:
          </note>
          <note>
            154 för utskottet
          </note>
          <note>
            68 för res. 1
          </note>
          <note>
            50 avstod
          </note>
          <note>
            77 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 100 s, 34 v, 1 kd, 2 c, 7 fp, 10 mp
          </note>
          <note>
            För res. 1: 68 m
          </note>
          <note>
            Avstod: 4 s, 1 m, 34 kd, 9 c, 2 fp
          </note>
          <note>
            Frånvarande: 27 s, 13 m, 9 v, 7 kd, 7 c, 8 fp, 6 mp
          </note>
          <note>
            Ingrid Näslund (kd) anmälde att hon avsett att avstå från att
            rösta men markerats ha röstat ja.
          </note>
          <note>
            Mom. 2 (alkoholförebyggande åtgärder)
          </note>
          <note>
            1. utskottet
          </note>
          <note>
            2. res. 4 (kd)
          </note>
          <note>
            Votering:
          </note>
          <note>
            217 för utskottet
          </note>
          <note>
            45 för res. 4
          </note>
          <note>
            13 avstod
          </note>
          <note>
            74 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 104 s, 69 m, 34 v, 9 fp, 1 mp
          </note>
          <note>
            För res. 4: 35 kd, 1 fp, 9 mp
          </note>
          <note>
            Avstod: 11 c, 2 mp
          </note>
          <note>
            Frånvarande: 27 s, 13 m, 9 v, 7 kd, 7 c, 7 fp, 4 mp
          </note>
          <note>
            Yvonne Ruwaida (mp) anmälde att hon avsett att avstå från att
            rösta men markerats ha röstat ja.
          </note>
          <note>
            Mom. 3 (forskning)
          </note>
          <note>
            1. utskottet
          </note>
          <note>
            2. res. 7 (kd, c, mp)
          </note>
          <note>
            Votering:
          </note>
          <note>
            206 för utskottet
          </note>
          <note>
            59 för res. 7
          </note>
          <note>
            9 avstod
          </note>
          <note>
            75 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 103 s, 69 m, 34 v
          </note>
          <note>
            För res. 7: 35 kd, 11 c, 1 fp, 12 mp
          </note>
          <note>
            Avstod: 9 fp
          </note>
          <note>
            Frånvarande: 28 s, 13 m, 9 v, 7 kd, 7 c, 7 fp, 4 mp
          </note>
          <note>
            Mom. 4 (yrkesmässig partihandel m.m.)
          </note>
          <note>
            1. utskottet
          </note>
          <note>
            2. res. 10 (c)
          </note>
          <note>
            3. res. 11 (fp)
          </note>
          <note>
            Förberedande votering:
          </note>
          <note>
            11 för res. 10
          </note>
          <note>
            10 för res. 11
          </note>
          <note>
            253 avstod
          </note>
          <note>
            75 frånvarande
          </note>
          <note>
            Kammaren biträdde res. 10.
          </note>
          <note>
            Huvudvotering:
          </note>
          <note>
            207 för utskottet
          </note>
          <note>
            11 för res. 10
          </note>
          <note>
            57 avstod
          </note>
          <note>
            74 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 104 s, 68 m, 34 v, 1 kd
          </note>
          <note>
            För res. 10: 11 c
          </note>
          <note>
            Avstod: 1 m, 34 kd, 10 fp, 12 mp
          </note>
          <note>
            Frånvarande: 27 s, 13 m, 9 v, 7 kd, 7 c, 7 fp, 4 mp
          </note>
          <note>
            Mom. 12 (utlämningsställe)
          </note>
          <note>
            1. utskottet
          </note>
          <note>
            2. res. 17 (v, kd, fp, mp)
          </note>
          <note>
            Votering:
          </note>
          <note>
            184 för utskottet
          </note>
          <note>
            91 för res. 17
          </note>
          <note>
            74 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 104 s, 69 m, 11 c
          </note>
          <note>
            För res. 17: 34 v, 35 kd, 10 fp, 12 mp
          </note>
          <note>
            Frånvarande: 27 s, 13 m, 9 v, 7 kd, 7 c, 7 fp, 4 mp
          </note>
          <note>
            Mom. 24 (en begränsad försöksverksamhet med lördagsöppet)
          </note>
          <note>
            1. utskottet
          </note>
          <note>
            2. res. 30 (v, kd, c, mp)
          </note>
          <note>
            Votering:
          </note>
          <note>
            167 för utskottet
          </note>
          <note>
            100 för res. 30
          </note>
          <note>
            8 avstod
          </note>
          <note>
            74 frånvarande
          </note>
          <note>
            Kammaren biföll utskottets hemställan.
          </note>
          <note>
            Partivis fördelning av rösterna:
          </note>
          <note>
            För utskottet: 95 s, 69 m, 1 v, 2 fp
          </note>
          <note>
            För res. 30: 7 s, 33 v, 35 kd, 11 c, 2 fp, 12 mp
          </note>
          <note>
            Avstod: 2 s, 6 fp
          </note>
          <note>
            Frånvarande: 27 s, 13 m, 9 v, 7 kd, 7 c, 7 fp, 4 mp
          </note>
          <note>
            Lars Leijonborg (fp) anmälde att han avsett att avstå från att
            rösta men markerats ha röstat ja.
          </note>
          <note>
            Mom. 40 (försäljning av folköl)
          </note>
          <note>
            1. utskottet
          </note>
          <note>
            2. res. 48 (mp)
          </note>
          <note>
            Kammaren biföll utskottets hemställan med acklamation.
          </note>
          <note>
            Övriga moment
          </note>
          <note>
            Kammaren biföll utskottets hemställan.
          </note>
          <note>
            Beslut om uppskjuten votering
          </note>
          <note>
            På förslag av förste vice talmannen medgav kammaren att återstående
            ärende på dagens föredragningslista fick avgöras vid arbetsplenum
            onsdagen den 24 november.
          </note>
          <note>
            3 § Genetisk integritet
          </note>
          <note>
            Föredrogs socialutskottets betänkande 1999/2000:SoU5
          </note>
          <note>
            Genetisk integritet (skr. 1998/99:136)
          </note>
          <note>
            Kammaren biföll talmannens hemställan om att ärendet fick avgöras
            efter endast en bordläggning.
          </note>
          <note type="speaker">
            Anf. 86 KERSTIN HEINEMANN (fp):
          </note>
          <note>
            Herr talman! Folkpartiet har under en följd av år både genom
            motioner till riksdagen och i riksdagsdebatter aktualiserat två
            frågor som hänger samman, nämligen hanteringen av medicinska test,
            vilka inrymmer såväl genetiska test som drogtest, samt hanteringen
            av de s.k. biobankerna.
          </note>
          <note>
            Vi har framhållit att dessa frågor inrymmer svåra etiska ställningstaganden
            och att de därför bör bli föremål för en parlamentarisk utredning.
            Nu anger regeringen att den har för avsikt att tillsätta en parlamentarisk
            kommitté med uppdrag att lägga fram förslag till hur det på alla
            samhällsområden ska kunna garanteras att någon diskriminering
            på grund av det genetiska arvet inte sker. Eftersom det här är
            ett gammalt krav från Folkpartiet välkomnar vi det förslaget.
          </note>
          <note>
            Med anledning av skrivelsens övriga förslag har vi efter utskottsbehandlingen
            endast ett yrkande kvar från vår motion. De andra har blivit tillgodosedda
            i betänkandet. Vi anser att regeringen i skrivelsen borde ha föreslagit
            ett förbud för arbetsgivare att kräva eller använda genetiska
            analyser i samband med anställning i arbetslivet i avvaktan på
            den parlamentariska kommitténs utredning. Skälet för detta är
            att utvecklingen av farmakogenetiken nu går mycket snabbt. Den
            innebär att man kartlägger genetiska markörer som ger oss kunskap
            om hur olika individer bryter ned läkemedel. Den informationen
            kan innebära stora möjligheter att figursy läkemedel för patienter
            med bättre effekt och minskad risk för biverkningar som resultat.
            Men den kunskapen kan sannolikt även användas för att göra genetiska
            analyser av vilka individer som löper hälsorisker i vissa arbetsmiljöer
            alternativt kan anpassas till desamma. Den informationen är mycket
            integritetskänslig och får inte komma i orätta händer. Därför
            har vi, herr talman, föreslagit att det här borde vara förbjudet
            tills den här utredningen är klar.
          </note>
          <note>
            Jag ber att få yrka bifall till min reservation i betänkandet.
          </note>
          <note type="speaker">
            Anf. 87 INGRID BURMAN (v):
          </note>
          <note>
            Herr talman! Vänsterpartiet har också tidigare motionerat när
            det gäller just frågor om genetisk integritet. När den här skrivelsen
            kom från regeringen välkomnade också vi den.
          </note>
          <note>
            Det är väldigt viktigt att kartlägga och lagstifta kring det
            här området. Det är också ett komplext område. Därför tycker vi
            att förslaget om en parlamentarisk utredning är bra.
          </note>
          <note>
            Vi tyckte att man hade glömt bort en detalj. Det handlar om hur
            man använder fosterdiagnostik. Skrivelsen handlar mycket om individers
            rätt. Vi har behandlat skrivelsen i utskottet och vidgat uppdraget
            när det gäller den här utredningen. Därmed har också
          </note>
          <note>
            Vänsterpartiets krav i motionen tillgodosetts, liksom en rad
            andra motioner. Det tycker jag är bra. På det här området behöver
            man verkligen ha den här heltäckande utredningen.
          </note>
          <note>
            Det finns absolut ett behov av lagstiftning samtidigt som det
            är mycket att ta hänsyn till. Vi vet alla att dessa nya upptäckter
            ur medicinsk synpunkt kan leda oss långt framåt på ett positivt
            sätt samtidigt som det finns en kollision just med individers
            integritet.
          </note>
          <note>
            Med detta vill jag säga att jag har en viss sympati för
          </note>
          <note>
            Folkpartiets och Kerstin Heinemanns motion i det här ämnet. Vi
            i Vänsterpartiet har funderat ganska mycket på detta, eftersom
            vi tidigare har lagt fram motioner i samma riktning inom det arbetsmarknadspolitiska
            området. Men det pågår en utredning. Man har alltså kallat en
            särskild utredare för att se över behovet av lagstiftning eller
            andra åtgärder för att skyddet av den enskildes personliga integritet
            i arbetslivet ska stärkas.
          </note>
          <note>
            Om utskottet skulle ha ställt sig bakom ett tillkännagivande
            om att regeringen skulle återkomma med ett lagförslag när det
            gäller det här förbudet, som i sig säkert är motiverat, vet inte
            jag vilken tidsaspekt jag jobbar med. Arbetet är redan i gång.
            Med all respekt och sympati för det berättigade kravet vill jag
            ställa mig bakom utskottsmajoriteten, eftersom det här nödvändiga
            arbetet faktiskt är på gång.
          </note>
          <note>
            Med detta, herr talman, vill jag enbart säga att det är ett bra
            betänkande. Conny Öhman kommer för utskottsmajoritetens räkning
            att yrka bifall till hemställan i det. Tack!
          </note>
          <note type="speaker">
            Anf. 88 CONNY ÖHMAN (s):
          </note>
          <note>
            Herr talman! Allt oftare kan vi i medierna ta del av rapporter
            om nya kunskaper om sjukdomar och sjukdomars orsaker. Mycket ofta
            är den nya kunskapen baserad på genteknologisk och biomedicinsk
            forskning. Ändå tror jag att vi i dag bara står i början av en
            utveckling där dessa nya tekniker kommer att leda till en mängd
            ny kunskap.
          </note>
          <note>
            Det här är en utveckling som har två sidor. För min del är det
            självklart att bejaka en utveckling som, rätt använd, kan ge möjlighet
            till bättre diagnostik och i framtiden kanske även möjligheter
            till terapi.
          </note>
          <note>
            Men lika klart innebär denna utveckling stora problem och många
            risker. Mer kunskap om patienter samlas, och nya möjligheter att
            använda denna kunskap introduceras. Jag vill därför välkomna att
            regeringen givit Socialstyrelsen i uppdrag att se över regelsystemet
            kring s.k. biobanker. Det är viktigt att ha ett klart regelsystem
            på detta område. Vi vet ju att kommersiella krafter är mycket
            intresserade av få kontroll över detta material.
          </note>
          <note>
            I regeringens skrivelse redogörs för det avtal som träffats med
            försäkringsbranschen. Jag delar uppfattningen att skyddet för
            den genetiska integriteten stärks med detta avtal. Samtidigt vet
            vi att det finns ytterligare ett antal viktiga frågor som måste
            hanteras innan vi kan säga att vi har ett tillfredsställande regelsystem
            på detta område.
          </note>
          <note>
            Utskottet tycker därför att det är bra att regeringen i skrivelsen
            till riksdagen annonserar att man har för avsikt att tillsätta
            en parlamentarisk utredning med uppgift att lägga fram ett samlat
            förslag. Utskottet anser att kommitténs uppdrag ska bli så heltäckande
            som möjligt. Det är många svåra överväganden och avvägningar som
            måste ske i syfte att värna sekretess och integritet. Alla dessa
            överväganden bör ske i ett sammanhang.
          </note>
          <note>
            Utskottet är enigt utom på en punkt, vilket har framgått av de
            tidigare inläggen. Folkpartiet har ett yrkande som gäller integritet
            och sekretess kopplat till arbetslivet. På den punkten kan jag
            instämma i det som Ingrid Burman sade tidigare: Jag är övertygad
            om att i ett läge då en särskild utredare kommer att jobba med
            de här frågorna bör även denna fråga hanteras i sitt rätta sammanhang.
            Jag är också övertygad om att när förslagen från utredaren så
            småningom kommer vinner både debatten och beslutet i den här frågan
            på att vi faktiskt ser frågorna kring integritet, sekretess och
            arbetsliv i ett och samma sammanhang.
          </note>
          <note>
            Herr talman! Jag vill yrka bifall till hemställan i utskottets
            betänkande och avslag på reservationen.
          </note>
          <note type="speaker">
            Anf. 89 LEIF CARLSON (m):
          </note>
          <note>
            Herr talman! Det här är egentligen en av de verkligt stora frågorna
            inför framtiden och något som vi i riksdagen säkert kommer att
            få fördjupa oss i många gånger. Den medicinska genetiken har ju
            på ett par årtionden förändrats från något synnerligen teoretiskt
            med ringa intresse för medicinsk verksamhet i övrigt till ett
            centralt område för all biologisk forskning.
          </note>
          <note>
            Redan har mycket spektakulära framsteg i klinisk vård skett.
            Forskningen går verkligen på högvarv, och de framtida möjligheterna
            synes stora - egentligen fullständigt häpnadsväckande.
          </note>
          <note>
            Men lika stora är de etiska problem som tornar upp sig när man
            ska handskas med livets innersta kärna. Det kan visa sig att vi
            i viss mening öppnar
          </note>
          <note>
            Pandoras ask.
          </note>
          <note>
            Regeringen föreslår nu i en skrivelse att en parlamentarisk kommitté
            ska tillsättas för att på alla samhällsområden lägga fram förslag
            som garanterar att någon diskriminering på grund av det genetiska
            arvet inte sker. Det är bra, men vi tycker inte att det är tillräckligt.
            Därför, herr talman, har vi motionerat om att man skulle ta ett
            tydligt helhetsgrepp över hela komplexet - etik, integritet, risker
            och möjligheter.
          </note>
          <note>
            Var sätter individens rätt till integritet gränser? Hur, när,
            var och av vem får kunskapen användas? Hur får den spridas i forskning,
            i offentlig sektor och i det privata näringslivet?
          </note>
          <note>
            Nu har utskottet i betänkandet tillmötesgått vår önskan om att
            poängtera att kommitténs uppdrag måste ses så heltäckande som
            möjligt och täcka in alla de här fälten. Jag finner därför ingen
            anledning, herr talman, att yrka annat än bifall till utskottets
            förslag.
          </note>
          <note type="speaker">
            Anf. 90 KENNETH JOHANSSON (c):
          </note>
          <note>
            Herr talman! Utvecklingen av biotekniken går snabbt. Nya möjligheter
            för tillämpning öppnar sig.
          </note>
          <note>
            Bioteknikens hantering måste ges tydliga ramar.
          </note>
          <note>
            Frågor som rör genetisk integritet har varit föremål för utredningar
            sedan 1984, då Genetikkommittén tog upp sekretessfrågorna. Den
            enda lagstiftning som finns inom hälso- och sjukvården infördes
            med anledning av propositionen Användning av genteknik på människa.
          </note>
          <note>
            Den socialdemokratiska regeringen lyfte ut frågan om genetisk
            integritet ur den pågående parlamentariska utredningen om biotekniken.
            Korttidsutredningarna har inte resulterat i några förslag till
            riksdagen.
          </note>
          <note>
            Centerpartiet är självfallet inte tillfreds med att viktiga beslut
            ej kommit till stånd, men i nuläget får vi ändå uttrycka viss
            tillfredsställelse över att vår motion ska belysas i kommittéarbetet.
            Som framgår av
          </note>
          <note>
            Centerpartiets och mitt särskilda yttrande i betänkandet är det
            utomordentligt angeläget att kommitténs arbete snarast resulterar
            i lagförslag.
          </note>
          <note>
            I vår motion ger vi argument till varför det är så viktigt att
            ramarna anges för hur den genetiska informationen får hanteras.
            Centerpartiet anser att den enskilda människan äger informationen.
            Vi anser att lagstiftningen bör utformas så att det enligt huvudregeln
            blir förbjudet att efterfråga genetisk information.
          </note>
          <note>
            Det går att jämföra, tycker vi, med meddelarskyddet, där uppgiftslämnaren
            är skyddad och det är förbjudet att efterfråga källan. Centerpartiets
            uppfattning är att ett liknande förslag bör utformas till skydd
            för den genetiska integriteten.
          </note>
          <note>
            Jag och Centerpartiet ställer oss bakom hemställan i betänkandet.
          </note>
          <note type="speaker">
            Anf. 91 ULLA-BRITT HAGSTRÖM (kd):
          </note>
          <note>
            Herr talman! Vi kristdemokrater har under lång tid målmedvetet
            arbetat med frågor som rör medicinsk etik och genetisk integritet.
            Vi ser det nu som ett stort framsteg att regeringen tillkallar
            en parlamentarisk kommitté för att grundligt belysa medicinsk-etiska
            frågor i ett helhetsperspektiv. Det handlar om genteknik, fosterdiagnostik
            i livets tjänst, genetiska test, genetisk integritet och sekretess,
            genterapi på somatiska celler - som inte har samma problematik
            som genterapi på könsceller -, transplantationer, organdonationsregister,
            kloning på mänskliga embryon osv.
          </note>
          <note>
            Regeringen avser att i direktiven till kommittén begära förslag
            inom alla samhällsområden för garantier mot diskriminering på
            grund av det genetiska arvet. Kristdemokraterna ser detta som
            respekt för vårt långsiktiga arbete och medverkar gärna i det
            fortsatta arbetet. Utredningen som pågår om lagstiftning gör också
            att kristdemokraterna har kunnat ställa sig bakom förslaget, och
            vi yrkar bifall till detsamma.
          </note>
          <note>
            Herr talman! Min egen motion lyfter fram frågan om vetenskapens
            arbete för att kartlägga människans gener. Detta är, som mycket
            annat på kunskapens träd, på gott och ont. Det är på gott genom
            att genetiska sjukdomar kartläggs. T.ex. kan den ärftliga formen
            av bröstcancer identifieras. Det är på ont genom att multinationella
            företag bedriver köpenskap med människans gener. Biobanker i Sverige,
            Norge och Danmark har väckt speciellt intresse på grund av ländernas
            långa tradition av offentliga register. Här behöver vi en skärpt
            lagstiftning.
          </note>
          <note>
            Landstingsförbundet har rekommenderat sjukvården att vänta in
            Socialstyrelsens förslag, som ska redovisas den 1 maj nästa år.
            Vi ser med spänning blandad med oro fram emot denna redovisning
            av användningen av humanbiologiskt material från biobanker.
          </note>
          <note>
            Eftersom gentekniken är en informationsteknik kan ett centralt
            lager av medborgarnas blodprover betraktas som en informationsdatabas
            med enskilda människors oerhört personliga uppgifter. Detta är
            ett intrikat sekretessproblem som verkligen behöver genomlysas
            av den parlamentariska kommittén. Det vore förskräckligt om jag
            skulle analyseras efter min
          </note>
          <note>
            DNA-bild vid anställning, löneförhandlingar eller tecknande av
            försäkringar. Det är rimligt och nödvändigt att lagstifta om varje
            individs rätt till genetisk integritet.
          </note>
          <note>
            Överläggningen var härmed avslutad.
          </note>
          <note>
            (Beslut skulle fattas den 24 november.)
          </note>
          <note>
            4 § Bordläggning
          </note>
          <note>
            Anmäldes och bordlades
          </note>
          <note>
            Proposition
          </note>
          <note>
            1999/2000:23 Redovisning och aktiekapital i euro
          </note>
          <note>
            Motioner med anledning av skr. 1999/2000:21 Redogörelse för en
            överenskommelse mellan staten och landstingen om ersättningar
            till hälso- och sjukvården för år 2000
          </note>
          <note>
            1999/2000:So18 av Chris Heister m.fl. (m)
          </note>
          <note>
            1999/2000:So19 av Kerstin Heinemann m.fl. (fp)
          </note>
          <note>
            Konstitutionsutskottets betänkanden
          </note>
          <note>
            1999/2000:KU4 Förhör m.m. hos kommissionen för granskning av
            de svenska säkerhetstjänsternas författningsskyddande verksamhet
          </note>
          <note>
            1999/2000:KU5 Staten och trossamfunden - stöd, medverkan inom
            totalförsvaret, m.m.
          </note>
          <note>
            Finansutskottets betänkanden
          </note>
          <note>
            1999/2000:FiU7 Ändrade regler för revisorer i sparbanker och
            medlemsbanker, m.m.
          </note>
          <note>
            1999/2000:FiU8 Femprocentsregeln för försäkringsföretag och banker
          </note>
          <note>
            1999/2000:FiU9 Yrkesregister m.m.
          </note>
          <note>
            Justitieutskottets betänkande
          </note>
          <note>
            1999/2000:JuU2 Särskild företrädare för barn
          </note>
          <note>
            Lagutskottets betänkande
          </note>
          <note>
            1999/2000:LU2 Ny bokföringslag m.m.
          </note>
          <note>
            5 § Anmälan om interpellationer
          </note>
          <note>
            Anmäldes att följande interpellationer framställts
          </note>
          <note>
            den 19 november
          </note>
          <note>
            1999/2000:100 av Amanda Agestav (kd) till socialminister Lars
            Engqvist
          </note>
          <note>
            Drogen GHB
          </note>
          <note>
            1999/2000:101 av Margareta Cederfelt (m) till finansminister
            Bosse Ringholm
          </note>
          <note>
            Konkurrensneutralitet mellan offentlig och privat tandvård
          </note>
          <note>
            1999/2000:102 av Viola Furubjelke (s) till utrikesminister Anna
            Lindh
          </note>
          <note>
            Utvidgning av EU
          </note>
          <note>
            1999/2000:103 av Ola Karlsson (m) till näringsminister Björn
            Rosengren
          </note>
          <note>
            Kärnkraftsavvecklingen
          </note>
          <note>
            1999/2000:104 av Ola Karlsson (m) till näringsminister Björn
            Rosengren
          </note>
          <note>
            Elförsörjningen i södra Sverige
          </note>
          <note>
            1999/2000:105 av Åke Sandström (c) till näringsminister Björn
            Rosengren
          </note>
          <note>
            Leaderprogrammet
          </note>
          <note>
            Interpellationerna redovisas i bilaga som fogas till riksdagens
            snabbprotokoll tisdagen den 23 november.
          </note>
          <note>
            6 § Anmälan om frågor för skriftliga svar
          </note>
          <note>
            Anmäldes att följande frågor för skriftliga svar framställts
          </note>
          <note>
            den 18 november
          </note>
          <note>
            1999/2000:235 av Murad Artin (v) till utrikesminister
          </note>
          <note>
            Anna Lindh
          </note>
          <note>
            Barnsoldater i Guds Motståndsarmé
          </note>
          <note>
            1999/2000:236 av andre vice talman Eva Zetterberg
          </note>
          <note>
            (v) till utrikesminister Anna Lindh
          </note>
          <note>
            Oljeprojekt i Tchad och Kamerun
          </note>
          <note>
            1999/2000:237 av Dan Kihlström (kd) till näringsminister Björn
            Rosengren
          </note>
          <note>
            Utvecklingsprogram till Hagfors och Munkfors kommuner
          </note>
          <note>
            1999/2000:238 av Mikael Oscarsson (kd) till statsrådet Mona Sahlin
          </note>
          <note>
            Förenklade regler för småföretag
          </note>
          <note>
            1999/2000:239 av Yvonne Andersson (kd) till kulturminister Marita
            Ulvskog
          </note>
          <note>
            Vadstena-Akademien
          </note>
          <note>
            1999/2000:240 av Johnny Gylling (kd) till miljöminister Kjell
            Larsson
          </note>
          <note>
            Fordonskontroll
          </note>
          <note>
            1999/2000:241 av tredje vice talman Rose-Marie
          </note>
          <note>
            Frebran (kd) till statsrådet Ingela Thalén
          </note>
          <note>
            Sjukförsäkring
          </note>
          <note>
            1999/2000:242 av Inger Strömbom (kd) till miljöminister Kjell
            Larsson
          </note>
          <note>
            Skydd av värdefull skogsmark
          </note>
          <note>
            1999/2000:243 av Inger Strömbom (kd) till näringsminister Björn
            Rosengren
          </note>
          <note>
            Sveaskog AB
          </note>
          <note>
            den 19 november
          </note>
          <note>
            1999/2000:244 av Anita Johansson (s) till miljöminister Kjell
            Larsson
          </note>
          <note>
            Producentansvaret
          </note>
          <note>
            1999/2000:245 av Inger Strömbom (kd) till näringsminister Björn
            Rosengren
          </note>
          <note>
            Hänsyn till skogsbruk i samband med gemenskapsbeslut
          </note>
          <note>
            1999/2000:246 av Kjell Eldensjö (kd) till justitieminister Laila
            Freivalds
          </note>
          <note>
            Orter och högskolor för polisutbildning
          </note>
          <note>
            1999/2000:247 av Helena Bargholtz (fp) till statsrådet Maj-Inger
            Klingvall
          </note>
          <note>
            Förenklade villkor för flyktingar
          </note>
          <note>
            1999/2000:248 av Dan Ericsson (kd) till miljöminister Kjell Larsson
          </note>
          <note>
            Kalkningsinsatserna inför år 2000
          </note>
          <note>
            1999/2000:249 av Maggi Mikaelsson (v) till jordbruksminister
            Margareta Winberg
          </note>
          <note>
            Avvittringens genomförande och konsekvenser
          </note>
          <note>
            Frågorna redovisas i bilaga som fogas till riksdagens snabbprotokoll
            tisdagen den 23 november.
          </note>
          <note>
            7 § Anmälan om skriftliga svar på frågor
          </note>
          <note>
            Anmäldes att skriftliga svar på följande frågor inkommit
          </note>
          <note>
            den 19 november
          </note>
          <note>
            1999/2000:187 av Carina Hägg (s) till statsrådet
          </note>
          <note>
            Maj-Inger Klingvall
          </note>
          <note>
            Biståndets möte med afrikanska religioner
          </note>
          <note>
            1999/2000:197 av Margareta Viklund (kd) till statsrådet Maj-Inger
            Klingvall
          </note>
          <note>
            Kvinnors situation
          </note>
          <note>
            Svaren redovisas i bilaga som fogas till riksdagens snabbprotokoll
            tisdagen den 23 november.
          </note>
          <note>
            8 § Kammaren åtskildes kl. 13.50.
          </note>
          <note>
            Förhandlingarna leddes av förste vice talmannen från sammanträdets
            början t.o.m. 2 § anf. 38 (delvis), av talmannen därefter t.o.m.
            anf. 82 (delvis) och av förste vice talmannen därefter till sammanträdets
            slut.
          </note>
        </div>
      </body>
    </text>
  </TEI>
</teiCorpus>
